MovieNames,MovieRatingCritic,MovieReviews
Angrezi Medium ,3.5 ,"यह कहानी है राजस्थान में रहने वाले चंपक की (इरफान खान) चंपक राजस्थान के मशहूर हलवाई घसीटाराम के पोते हैं। और घसीटाराम के नाम का इस्तेमाल करने के लिए एक लंबा चौड़ा खानदान आपस में लड़ाई कर रहा है और मजे की बात यह है की लड़ाई सिर्फ कानूनी चल रही है मगर आपस में सभी का प्यार बरकरार है। चंपक ने अपनी बेटी तारिणी (राधिका मदान) को बचपन से अकेले ही पाल पोस कर बड़ा किया है। तारीणी का सपना है ब्रिटेन में जाकर पढ़ना और उसके लिए चंपक कई पापड़ बेलता है, और इसमें उसका साथ देता है उसका चचेरा भाई घसीटाराम बंसल (दीपक डोबरियाल)। क्या चंपक अपनी बेटी को लंदन ले जा पाएगा? क्या तारीणी का सपना पूरा होगा ? इसी ताने-बाने से बुनी गई है फिल्म अंग्रेजी मीडियम।निर्देशक होमी अदाजानिया ने बाप बेटी के रिश्ते को बड़ी ही खूबसूरती के साथ पर्दे पर उतारा है वहीं दूसरी तरफ आपस में कानूनी लड़ाई लड़ रहे दीपक डोबरियाल और इरफान खान की केमिस्ट्री को भी बेहतरीन ढंग से पेश किया है। इरफान खान, दीपक डोबरियाल और किकू शारदा की बचपन की दोस्ती रिश्तों की एक अलग मिसाल पेश करती है। जिस तरह से होमी ने अंग्रेजी मीडियम को रिश्तों के मेटाफर से जोड़ा है वह सराहनीय है।इरफान खान चंपक जैन के किरदार में पूरी तरह से छा जाते हैं। उनको पर्दे पर देखना सुखद है। दीपक डोबरियाल उनका साथ पूरी तरह से देते हैं। राधिका मदान अपनी अभिनय क्षमता अपनी पहली ही फिल्मों में साबित कर चुकी है यह किरदार एक बार फिर से उनकी अभिनय क्षमता को बयान करता है। किकू शारदा गिने-चुने कॉमेडियंस में से हैं जो उम्दा अभिनय भी करते हैं। उनके बाकी साथी कॉमेडियन अपन कमजोर अभिनय का परिचय अलग-अलग फिल्मों में दे चुके हैं।एक लंबे समय के बाद डिंपल कपाड़िया को बड़े पर्दे पर देखना एक सुखद अनुभव रहा उनका सहज अभिनय उनकी खासियत है। करीना कपूर का हिस्सा कुछ ज्यादा था नहीं, मगर जिसके लिए उन्हें रखा था उसकी जवाबदारी उन्होंने पूरी तरह से निभाई। कुल मिलाकर यह कहा जाए तो गलत नहीं होगा की ‘अंग्रेजी मीडियम’ ‘हिंदी मीडियम’ जितनी सशक्त तो नहीं मगर बाप बेटी-भाई, भाई-भाई और दोस्तों की भावनाओं की यात्रा है जो आपके दिल को छू लेती है। अपनी बीमारी से लड़ते लंबे समय के बाद पर्दे पर आने वाले इररफन खान के लिए ये फ़िल्म देखना तो बनता ही है।"
Baaghi 3 ,3,"उसी कड़ी में बागी 3 शुमार है।  यह कहानी है दो भाइयों रॉनी ( टाइगर श्रॉफ) और विक्रम ( रितेश देशमुख) की। कास्टिंग से ही जाहिर है रॉनी बहुत शक्तिशाली है और अपने भाई से बहुत प्यार करता है। विक्रम थोड़ा कमजोर है और थोड़ा बुजदिल भी और इसीलिए रॉनी अपने भाई के लिए हर मुश्किल में ढाल बनकर खड़ा होता है।रॉनी की बहादुरी के चलते विक्रम को पुलिस में नौकरी मिल जाती है और विक्रम रॉनी की मदद से ही एक बहादुर पुलिस ऑफिसर के तौर पर जाना जाने लगता है। पुलिस डिपार्टमेंट विक्रम को सीरिया में कुछ इंक्वायरी करने के लिए भेजता है, मगर वहां विक्रम के लिए मुश्किलों का पहाड़ खड़ा हो जाता है और उसे छुड़ाने के लिए रॉनी जा पहुंचता है।यही कहानी है 'बागी 3' की। 'बागी 1' और 'बागी 2' की सफलता के बाद इस फ़िल्म में भी भरपूर एक्शन और रोंगटे खड़े कर देने वाले दृश्यों को पिरोया गया है। लार्जर देन लाइफ एक्शन को निर्देशक अहमद खान ने बड़ी खूबसूरती के साथ पर्दे पर उतारा है।एक सक्सेसफुल कमर्शियल फिल्म की खासियत यही होती है कि दर्शकों को पता होता है कि नायक जीतने वाला है और उसके बावजूद भी पूरी उत्सुकता से कुर्सी पर जमे रहते हैं। इसमें अहमद खान पूरी तरह से सफल होते हैं। टाइगर श्रॉफ ने जिस तरह के स्टंट और एक्शन फिल्में किए हैं, वह वाकई हैरतअंगेज है।इस फिल्म से एक खास बात और नजर आती है कि कई सारे इमोशनल सींस में भी टाइगर श्रॉफ कहीं ज्यादा बेहतर नजर आ रहे हैं। रितेश देशमुख एक समर्थ अभिनेता हैं। वह अपनी जगह हर कहीं तलाश लेते हैं। विक्रम के किरदार में उनसे बेहतर कुछ हो नहीं सकता। बाकी सारे किरदार, भले ही वो श्रद्धा कपूर हों या अंकिता लोखंडे, उन्हें फॉर्मेलिटी के तौर पर रखा गया है, जिनका होना ना होना फिल्म पर कोई फर्क नहीं डालता। कुल मिलाकर बागी 3 कमर्शियल जोन की एक सफल फिल्म है, जिसमें भरपूर मनोरंजन सफल रूप से दर्शकों को परोसा गया है। आप इसका आनंद सपरिवार ले सकते हैं।"
Doordarshan ,3 ,"यह कहानी है दिल्ली में रहने वाले एक मध्यमवर्गीय परिवार की जिसमें माता (माही गिल)और पिता( मनु ऋषि चड्ढा) मनमुटाव के चलते अलग-अलग रहते हैं। इस बीच सालों से कोमा में पड़ी दादी( डॉली अहलूवालिया) होश आ जाता है| डॉक्टर कहता है की दादी को पता ना पड़े कि वह सालों के बाद होश में आई है इससे उसे सदमा लग सकता है| ऐसे में 1990 का माहौल पूरे में खड़ा किया जाता है इसके बाद क्या-क्या होता है, यही कहानी है फिल्म 'दूरदर्शन' की है।फिल्म में जिस जनरेशन ने 'दूरदर्शन' देखा है उनके लिए यादों को ताजा करने का मौका तो है ही साथ ही इस दौरान बदलती हुई संस्कृति परंपरा और सामाजिक रिश्तो में जिस तरह का बदलाव आया है उसे बखूबी दर्शाया गया है!फिल्म मैं अभिनय की अगर बात करें तो मनु ऋषि और माही गिल की केमिस्ट्री देखने लायक है। मनु ऋषि खुद एक लेखक है इसलिए किरदार को पकड़ना वह बेहतर ढंग से जानते हैं। अपने किरदार पर कई बारीक काम करके उसे सशक्त बनाया है। वहीं दूसरी ओर माही गिल भी एक सशक्त कलाकार हैं। प्रिया और बिल्लो दोनों ही किरदारों उन्होंने अपनी जान फूंक दी है। इसके अलावा राजेश शर्मा, डॉली अहलूवालिया, सुप्रिया शुक्ला, मेहक मनवाणी, सुमित गुलाटी जैसे कलाकार अपनी उपस्थिति दर्ज कराते हैं।कुल मिलाकर यह कहा जाए तो गलत नहीं होगा की 'दूरदर्शन' कोई महान फिल्म नहीं है। उसमें कई कमियां भी है बावजूद इसके यह फिल्म आपको कल की मिठास आज का मनोरंजन जरूर देती है। आपको सोचने पर मजबूर कर देती है कि आधुनिकता की जिस रफ्तार में हम चल रहे हैं उसमें हमने क्या खोया क्या पाया।रेटिंग : 3 स्टार्स"
Cookie ,3 ,"मगर बड़ी लड़की कुकी(विभूति शर्मा) को लगता है कि उसके मां-बाप उसकी छोटी बहन से ज्यादा प्यार करते हैं और इसीलिए कहीं ना कहीं गुस्से की वजह से पागल भी होती रहती है उसे लगता है की छोटी बहन के कारण उसे मां बाप का प्यार नहीं मिल पाता इसलिए अपनी मां से नफरत भी करती है, और 1 दिन गुस्से में वह अपना घर छोड़ देती है आज रात में उसके साथ क्या होता है और कैसी आगे फिल्म बनती है इसी ताने-बाने पर बुनी गई है फिल्म ‘कुकी’।‘कुकी’ पिछले हफ्ते आई कारण जोहर की ग्रैंड फ़िल्म ‘भूत’ से कई मायनों में बेहतर फ़िल्म है। इस फ़िल्म में हॉरर तो है ही साथ-साथ इमोशन भी भरपूर है, कहानी है और कहानी में न्योण भी है। जो आपको लगातार बंधे रखती है। निर्देशक ललित मराठे ने जिस तरह से कहानी को आगे बढ़ाया है, स्क्रीनप्ले लिखा है वो बहुत खर्चीला नहीं है। ढेर सारे इफेक्ट्स की बरसात नहीं है। मगर एक्टर्स के बल पर ललित हॉरर पैदा करने में कामयाब हो जाते हैं। ये संभवतः भारतीय सिनेमा की पहली फ़िल्म होगी जिसमें भूत और उसका हॉरर दिन के समय पैदा किया गया। लगभग 60 % हॉरर सीन्स दिन में शूट किए गए हैं। ये एक साहसी और अनोखा प्रयास है।जहां तक अभिनय की बात है मां बनी रीना वाधवा बाजी मार ले जाती हैं। उन्होंने दमदार अभिनय किया है। वहीं विभूति शर्मा ने भी अपनी उपस्थिति दर्ज कराई है। पिता बने राजीव गुप्ता का प्रदर्शन असरहीन रहा। कुल मिलाकर ‘कुकी’ एक ऐसी फिल्म है जो हॉरर के चाहने वालो को जरूर पसंद आएगी। अगर आप पिछले हफ्ते रिलीज़ भव्य फ़िल्म ‘भूत’ से निराश हुए हैं तो आप कुकी देख सकते हैं।रेटिंग : 3 स्टार "
Thappad ,4 ,"अनुभव सिन्हा अपने कायाकल्प के बाद जिस तरह का सिनेमा बना रहे हैं वह वाकई तारीफे काबिल है! उनकी फिल्म ‘थप्पड़’ का शुमार अच्छे सिनेमा में जरूर होगा। मात्र एक विचार है शादीशुदा जिंदगी में कोई पति अपनी पत्नी को किसी भी कारण से किसी भी परिस्थिति में ‘थप्पड़’ मारने का हक नहीं रखता।अमूमन भारतीय समाज में पति अगर अपनी पत्नी को मार दे तो ना सिर्फ उसके सास-ससुर बल्कि लड़की के मां-बाप भी यह कहते नजर आते हैं कि पति पत्नी में थोड़ा बहुत लड़ाई झगड़ा तो चलता रहता है। और ‘थप्पड़’ यह कहती है कि कभी भी थप्पड़ मारना सही नहीं है, इसका अधिकार पति को नहीं है। थप्पड़ मारना न सिर्फ नैतिक रूप से गलत है बल्कि कानून भी गलत है।इस विचार को निर्देशक अनुभव सिन्हा और उनकी सह लेखिका मृण्मई लागू ने बहुत ही खूबसूरती के साथ न सिर्फ कहानी में गढ़ा, बल्कि पटकथा और संवादों के माध्यम से दर्शकों को यह समझाने का सफलतम प्रयास किया कि आखिर गलत कहां है। फिल्म देखने के बाद सारे मर्दों को इस बात का एहसास होगा, साथ ही शर्मिंदगी भी... जाने अनजाने कैसे सदियों पुराना पुरुष जो हमारे भीतर बसा हुआ है गलतियां करता है और उन गलतियों का एहसास तक हम लोग नहीं कर पाते।थप्पड़ अपने समय की बहुत महत्वपूर्ण फिल्म है इसे देखा जाना बहुत जरूरी है। तापसी पन्नू वैसे ही एक समर्थ अभिनेत्री हैं मगर ‘थप्पड़’ में उनका एक अलग ही आयाम सामने आया है अभिनय कि जिन ऊंचाइयों को वह छूती हैं उस उच्च स्तर पर वह अभी तक नहीं गई थीं।उनके पति का किरदार निभा रहे पावेल ने अपनी पहली ही फिल्म से साबित कर दिया वह एक समर्थ कलाकार हैं। किरदार में कई सारी परतें थीं वह एक ऐसे पति का का किरदार निभा रहे हैं जो पॉजिटिव होते हुए भी गलत है और वह कहां गलत है इस बात का एहसास उसे नहीं है। इसे पर्दे पर उतारना वाकई मुश्किल काम था जो पावेल ने पूरी कुशलता से किया है। इसके अलावा दिया मिर्जा की मौजूदगी दृश्य को और मजबूत बना देती है। कुमुद मिश्रा रत्ना पाठक शाह जैसे कलाकार फिल्म को नई ऊंचाइयां देते हैं। उल्लेखनीय परफॉर्मन्स रहा काम वाली बनी गीतिका विद्या का। कुल मिलाकर ‘थप्पड़’ आज के दौर की एक महत्वपूर्ण फ़िल्म है जिसे देखना वाकई आपको एक अलग अनुभव देगा।रेटिंग : 4 स्टार्स"
Bhoot Part 1 The Haunted Ship ,1,"हॉन्टेड शिप देखकर आपको कदम-कदम पर रामसे ब्रदर्स की फिल्में याद आती हैं। इस फिल्म में ऐसा कुछ भी नहीं ग्राफिक्स के सिवा, जो इसे रामसे ब्रदर्स को हॉन्टेड शिप से अलग करता हो। यह कहानी है पृथ्वी (विकी कौशल) की जो एक शिपिंग ऑफिसर है। उसकी बीवी (भूमि पेडणेकर) और बेटी की मौत पानी में डूबने से हो गई है, जिसके लिए वो ख़ुद को ज़िम्मेदार मानता है। ये दोनों कभी-कभी उसको दिखते भी हैं, जो मेडिकल साइंस की भाषा में भ्रम माना जाता है। मुंबई के समुद्र तट पर खाली जहाज आ जाता है और धीरे-धीरे पता चलता है कि यह जहाज हॉन्टेड है। पृथ्वी का एनकाउंटर उस भूत से होता है। पृथ्वी को मारता नहीं है और फिल्म के अनुसार भूत पृथ्वी को इसलिए नहीं मारता क्योंकि पृथ्वी से उससे और भी काम करवाना है।ऐसी कुछ उलझन भरी फिल्म है। फिल्म में हॉरर के नाम पर कुछ भी नहीं है। यहां तक कि क्लाइमैक्स में भी आपको भारतीय टेलीविजन के कुछ शो और रामसे ब्रदर्स की कुछ फिल्में याद आती हैं। आज के दौर में जब दुनिया भर का सिनेमा हमारे मोबाइल में है। ऐसे में ऐसी बचकानी फिल्म बनाना वाकई हास्यास्पद है। खासकर जब इसके पीछे करण जौहर हों।खास तौर पर एहतियात बरतना चाहिए कि भले ही वह छोटी फिल्मों को सपोर्ट करें, मगर कांटेक्ट लेवल पर ऐसी फिल्में ना करें, जिससे धर्मा प्रोडक्शंस की ब्रांड इमेज को नुकसान हो। कुल मिलाकर भूत एक बचकानी फिल्म है इसे आप छोड़ भी सकते हैं। वर्डिक्ट- * (एक स्टार)"
Shubh Mangal Zyada Saavdhan ,4 ,यह कहानी है बनारस में रहने वाले त्रिपाठी परिवार की जो एक मध्यमवर्गीय संयुक्त परिवार है। जिसमें अमन की परवरिश हुई है और ऐसे में अमन को हो जाता है कार्तिक से प्यार! और जब यह बात घरवालों को पता चलती है तो पूरा परिवार पूरी तरह से हिल जाता है। इसके बाद क्या होता है यही कहानी है शुभ मंगल ज्यादा सावधान की।निर्देशक हितेश केवल ले ने इस संवेदनशील मुद्दे को खूबसूरती के साथ मनोरंजन देते देते समझाया है। उनकी पकड़ फिल्म के हर दृश्य में साफ नजर आती है। यह फिल्म बनाना अपने आप में बहुत ही चुनौतीपूर्ण था जिसमें हितेश पूरी तरह से सफल हुए हैं। जिस तरह से उन्होंने यह फिल्म की कहानी स्क्रीनप्ले और संवाद लिखे हैं वह काफी फुलप्रूफ थे।पिता के किरदार में गजराज राव अभिनय की एक अलग ऊंचाई छूते हैं वहीं नीना गुप्ता उनका साथ देने में कहीं पीछे नहीं रहतीं। आयुष्मान खुराना जैसे सितारे समाज के इस दबे छुपे सब्जेक्ट पर काम करने के लिए तैयार हो गए इसके लिए वह बधाई के हकदार हैं। कार्तिक के किरदार में उन्होंने जिस तरह से परफॉर्म किया है वह सलामी के हकदार हैं! अमन के किरदार में जीतू कुमार भी आपका दिल छू लेते हैं।कुल मिलाकर शुभ मंगल ज्यादा सावधान एक ऐसी ऐतिहासिक फिल्म है जो न सिर्फ इन संवेदनशील मुद्दे पर बात करती है साथ ही साथ आपका मनोरंजन करती है। आपको एजुकेट करती है हालांकि सेंसर बोर्ड ने इसे ए सर्टिफिकेट दिया है मगर प्रकृति प्रदत विषय पर पूरे समाज को शिक्षित होना आवश्यक है जो शायद समय के साथ साथ ही संभव हो पाएगा!रेटिंग : 4 स्टार 
Love Aaj Kal ,3,"दुनिया भर की सारी किताबें, कहानियां और फिल्में प्यार पाने और प्यार होने और प्यार खोने पर ही आधारित हैं। इम्तियाज अली की लव आज कल 2 भी यही बात कहती है। यही बात उन्होंने लव आज कल में भी कही थी, जो लव आज कल 2 में कह रहे हैं। फिल्म की कहानी दो स्तरों पर चलती है। 2020 की एक मॉडर्न लड़की है जोई (सारा अली खान)। उसकी ज़िंदगी का मकसद अपना करियर बनाना है, लेकिन इस बीच-बीच में मौज-मस्ती और ज़िंदगी जीने से भी उसे परहेज नहीं।वह प्यार में नहीं पड़ना चाहती, उसके प्यार में पड़ जाता है वीर। वीर का मानना है कि प्यार चाहिए तो 100% चाहिए। वरना नहीं चाहिए। और इन दो अलग-अलग लोगों के बीच प्यार कैसे-कैसे रंग दिखाता है? दूसरे स्तर पर 1990 की लीना और रघु की कहानी है। वहां भी बेइंतहा प्यार है। लेकिन उस प्यार को खोने का चुभता एहसास भी है। एक पीढ़ी में प्यार को पाने और खोने में क्या-क्या गल्तियां कीं, उनका प्यार को टैकल करने का अंदाज कहां चूक गया। यही दोनों स्तरों की कहानियां लव आज कल 2 में साथ साथ चलती रहती हैं।इम्तियाज अली भले ही सुलझे हुए डायरेक्टर हैं। मगर इस फिल्म के साथ वह खुद को सिर्फ दोहरा रहे हैं। फिल्म इंटरवल तक स्क्रीनप्ले लेवल पर थोड़ी कमजोर साबित होती है। वहीं, क्लाइमेक्स में आकर मन वांछित भाव जगाने में भी कम सफल होती है। अभिनय की बात करें तो कार्तिक आर्यन जिस तरह के फिल्मों के अभिनेता रहे हैं। उन सारी फिल्मों से यह फिल्म एकदम अलग है।कार्तिक आर्यन ने इस फिल्म में साबित कर दिया कि किरदार चाहे कैसा भी हो वह उसे अपना बना लेंगे। अभिनेता के तौर पर यह कार्तिक के लिए बहुत बड़ा टर्निंग प्वाइंट साबित होगी। सारा अली खान रियल लाइफ़ में जिस तरह की हैं, जोई का किरदार बिल्कुल वैसा ही है। कुछ दृश्यों में वह कमाल करती नज़र आती हैं। रघु के किरदार में रणदीप हुड्डा प्रभावित करते हैं।अगर यह कहें तो गलत नहीं होगा, लव आज कल 2 कोई महान फिल्म नहीं है। मगर एक बार जरूर देखी जा सकती है। फिल्म समझने के लिए थोड़ा दिमाग का इस्तेमाल ज़रूर करना पड़ेगा। अगर आपने लव आज 2 कल नहीं देखी है तो निश्चित तौर पर आपको एक अलग अनुभव जरूर हासिल होगा।"
Malang , 3.5,"निर्देशक मोहित सूरी की फिल्म मलंग कुछ ऐसी ही फिल्म है और कमर्शियल स्पेस में यह अपने आप में मनोरंजक फिल्म है।इस फिल्म में इमोशन है, रोमांस है, एक्शन है और थ्रिल है। फिल्म की कहानी अद्वैत और सारा की है, जो संयोग से एक दूसरे से गोवा में मिलते हैं। दोनों का जिंदगी में अलग लक्ष्य है। दोनों का रिश्तों से विश्वास उठा हुआ है। इसलिए दोनों तय करते हैं कि बस जिंदगी में मौज मस्ती करेंगे, मगर परिवार नहीं बनाएंगे। इसी के साथ ही इन दोनों की जर्नी शुरू हो जाती है। लेकिन क्या इंसानी जिंदगी में यह संभव है? आगे किस तरह की परेशानियों का सामना इनको करना पड़ता है? क्या इन दोनों के बीच प्यार रहता है? इसी धागे से बुनी गई है फिल्म मलंग।निर्देशक मोहित सूरी ने बड़ी कुशलता से इमोशन, एक्शन, रोमांस, रहस्य और ग्लैमर का तड़का मलंग में लगाया है। रिवेंज ड्रामा में बेहतरीन स्क्रीनप्ले, मजबूत। संवाद फिल्म को धमाकेदार मसालेदार बनाता है। फिल्म के कलाकारों में अनिल कपूर इंस्पेक्टर आगाशे की भूमिका में कमाल करते हैं। अपने किरदारों की लेयर्स पर वह बेहतरीन ढंग से काम करते हैं।अद्वैत की भूमिका में आदित्य राय कपूर के लिए यह एक कमर्शियल स्पेस का अलग ही किरदार था, जिसे अभी तक आदित्य ने नहीं निभाया था मगर उन्होंने पूरी सफलता के साथ इसे निभाया। सारा के किरदार में दिशा पटानी ग्लैमरस लगने के साथ-साथ दर्शकों का प्यार हासिल करने में कामयाब होती है। कुणाल खेमू वैसे ही एक सशक्त अभिनेता है, लेकिन उन्हें अपने तरह के किरदार कम ही मिलते हैं। इस फिल्म से उन्होंने एक बार फिर दिखा दिया कि वह किस दर्जे के कलाकार हैं। फिल्म का कैमरा वर्क उम्दा है। फिल्म की एडिटिंग सटीक है।इलेक्शन वैल्यू ग्रैंड होने की वजह से दर्शक मंत्रमुग्ध हो जाता है। फिल्म के गाने और बैकग्राउंड स्कोर दोनों ही फिल्म को पूरी तरह से फिल्म को सपोर्ट करते हैं। कुल मिलाकर मलंग कमर्शियल जोन की एक मनोरंजक फिल्म है, जिसका आनंद आप उठा सकते है। चुंकि फिल्म को एडल्ट सर्टिफिकेट मिला है तो आप बच्चों का साथ नहीं ले जा सकते।स्टार्स- 3.5"
Shikara , 4.5,"यह कहानी है शिव और शांति की, जो कश्मीर में रह रहे सीधे-साधे कश्मीरी पंडित हैं। उनकी अपनी एक अलग ही दुनिया है, जिसमें ये प्यार मोहब्बत से रह रहे हैं। इनके लिए कश्मीर उतना ही है, जितना सबका। कहानी साल 1989 की है और इस वक्त कश्मीर की खूबसूरत वादियों में आतंकवाद पैर फैला रहा होता है। इसी दौरान लाखों कश्मीरी पंडितों को घाटी से बाहर किया जाता है, इसमें शिव और शांति भी शामिल हैं, जिन्हें अपना आशियाना छोड़कर रिफ्यूजी कैंप में जाना पड़ा।इस दौरान उन्होंने किस तरह तमाम दर्द और पीड़ा झेलते हुए खूबसूरती से जिया..यही कहानी है फिल्म शिकारा की। निर्देशक विधु विनोद चोपड़ा ने जिस तरह से अपनों से बिछड़ने के दर्द और अपने बसे बसाए आशियाने छोड़ने की पीड़ा और एक प्रेम की दास्तां को सुनहरे पर्दे पर रंगा है। ऐसा लगता है कि जैसे ये सब आप के ही साथ हो रहा हो।इस फिल्म की महानता यही है कि कहानी के चरित्र भी धार्मिक उद्वेग का शिकार हैं, मगर फिल्म के अंत तक मानवीय संवेदनाएं सबसे प्रमुख हो जाती है। निश्चित ही...इसके लिए विधु विनोद चोपड़ा बधाई के हकदार हैं। फिल्म भले ही कश्मीर की कहानी कहती हो, लेकिन इसका असर सार्वभौमिक है। अगर अभिनय की बात करें तो आदिल और सादिया दोनों ही अपनी लॉन्चिंग फिल्म के साथ जाने अनजाने ही सही अभिनय की उस अवस्था पर पहुंच गए हैं, जहां पहुंचना सभी के बस की बात नहीं होती।हो सकता है उनकी आने वाली फिल्मों में शायद यह उत्कृष्टता देखने को ना मिले। हालांकि, शिव और शक्ति के किरदार में उन्होंने जो किया है, उसकी तलाश उन्हें जिंदगी भर रहेगी। प्रोडक्शन डिजाइन इतनी खूबसूरती से किया गया है कि उसकी जितनी तारीफ की जाए, उतनी कम है। रंगराजन राम भदरण का कैमरा वर्क फिल्म को एक अलग ऊंचाइयों पर ले जाता है। फिल्म का संगीत और फिल्म के गीत अपना मजबूत असर छोड़ते हैं।कुल मिलाकर यह कहा जाए तो गलत नहीं होगा कि एक लंबे अरसे के बाद बॉलीवुड ने सही मायने में एक ऐसा सिनेमा गढ़ा है, जो विश्व सिनेमा की श्रेणी का है। यह फिल्म जरूर देखी जानी चाहिए और सपरिवार देखना चाहिए ताकि बच्चों पर इंसानियत के संस्कार पड़े। आप अपने इतिहास से रूबरू हो सके भले ही वह कितना ही काला क्यों ना हो।स्टार्स- 4.5"
Jawaani Jaaneman , 3.5,"यह कहानी है लंदन में रह रहे जस्सी यानी जैज़( सैफ अली खान )की, जिसकी जिंदगी का मकसद सिर्फ और सिर्फ अय्याशी है रातभर पार्टी उसी पार्टी में से किसी लड़की को घर लेकर आना जैज़ का रोज का नियम है। हालांकि उसकी उम्र शादी की उम्र से कहीं ज्यादा हो चुकी है। मगर वह जिम्मेदारी से बचना चाहता है इसलिए उसने अब तक शादी नहीं की और वह करना भी नहीं चाहता। एक दिन अचानक पार्टी में उसे टीया मिलती है और वह उस से कहती है कि शायद वह उसका बाप है और उसके लिए वह डीएनए टेस्ट करा ले। काफी मशक्कत के बाद जैज़ मान जाता है और रिपोर्ट में वही टिया का बाप निकलता है। उसके बाद क्या होता है इसी ताने-बाने पर बुनी गई है फिल्म जानेमन।निर्देशक नितिन कक्कड़ ने इस कहानी को बहुत ही खूबसूरत ढंग से सुनहरे पर्दे पर उतारा है। बेवजह भावनाओं का तूफान ना करने की बजाय व्यावहारिकता और आज की प्रासंगिकता दोनों का ही ध्यान में रखा गया है। हर दृश्य पर उनकी पकड़ साफ नजर आती है। अभिनय की बात करें तो सैफ अली खान की जिंदगी में अब तक का सबसे रोचक किरदार शायद यही रहा होगा। इस रोल को निभाते हुए उन्हें काफी मानसिक उलझनों का सामना करना पड़ा होगा। जिसे उन्होंने बेहद खूबसूरती से निभाया है।टिया के किरदार में अलाया पूरी तरह से जचती हैं. उनका आत्मविश्वास भरा परफॉर्मेंस देखकर कहीं नहीं लगता कि यह उनकी डेब्यू फिल्म है। आने वाले समय में अलाया से काफी उम्मीद की जा सकती है। बाकी सारे किरदार छोटे-छोटे जिसमें चंकी पांडे, कुमुद मिश्रा, फरीदा जलाल जैसे मंझे हुए कलाकार अपनी उपस्थिति दर्ज कराते हैं। गेस्ट अपीरियंस में तब्बू को देखना सुखद रहा।कुल मिलाकर यह कहा जाए तो गलत नहीं होगा की ‘जवानी जानेमन’ ऐसी फिल्म है जो आज के दौर में ना सिर्फ प्रासंगिक है, बल्कि बेहद मनोरंजक भी है। साथ ही साथ आपको एक अलग इमोशन का सामना कराती है।स्टार्स : 3.5"
Happy Hardy And Heer ,2.5,"यह कहानी है हैप्पी सिंह (हिमेश रेशमिया) की, जो अपनी सबसे प्यारी दोस्त हीर (सोनिया मान) के साथ बचपन से प्यार करते हैं। मगर वो उन्हें अपना दोस्त मानती है और इस बीच दोनों को लंदन जाना पड़ता है और वहां हीर की मुलाकात होती है हार्डी से और दोनों में प्यार हो जाता है। हार्डी (हिमेश रेशमिया) एक सफल गायक और सफल बिजनेसमैन है, वहीं दूसरी और हैप्पी सिंह पूरी तरह से असफल इंसान मगर जिंदगी से प्यार करने वाला! आखिर हीर किसे चुनेगी हैप्पी को या हार्डि को? यही कहानी है हैप्पी हार्डी और हीर की।फिल्म की प्रोडक्शन वैल्यू ग्रांड है। डायरेक्टर राका ने लंदन को इतनी खूबसूरती से दर्शाया है। ढेर सारी फिल्मों में लंदन देखने के बाद भी आप इस फिल्म में आपको एक अलग लंदन देखने को मिलेगा। हिमेश रेशमिया से डबल रोल करवाना, एक नई लड़की को हीरोइन के तौर पर लॉन्च करना और एक कसी हुई फिल्म बनाना आसान काम नहीं था, जिसे राका ने सफलतापूर्वक निभाया।अभिनय की बात करें तो हिमेश रेशमिया अपने अभिनय से बांधे रखते हैं, दोनों ही किरदारों के अपने-अपने प्लस माइनस हिमेश ने बखूबी निभाए। सोनिया मान पूरे आत्मविश्वास के साथ उपस्थिति दर्ज कराती है। फिल्म में 8 गाने और सभी के सभी चार्टबस्टर भी बने हुए हैं। कोई और अभिनेता होता तो शायद आठ गानों वाली फिल्म झेलना थोड़ा मुश्किल हो जाता, मगर फिल्म देखते-देखते आपको पता ही नहीं पड़ता कि कब गाने आ गए। गानों को खूबसूरती के साथ कहानी में जोड़ा गया है।कुल मिलाकर यह कहा जाए तो गलत नहीं होगा कि हैप्पी हार्डी और हीर एक संगीतमय पारिवारिक फिल्म है, जिसका आनंद आप उठा सकते हैं। अब तक की सारी धारणाएं अलग रखकर आप इस फिल्म को आजमा सकते हैं आप निराश नहीं होंगे। "
Panga ,4,"पंगा उसी परंपरा को आगे बढ़ाती है। यह कहानी साधारण मध्यमवर्गीय सरकारी परिवार के परिवेश में बसाई गई है। जया (कंगना रनोट) और प्रशांत (जस्सी गिल) बेटे आदी (योग्य भसीन) के साथ भोपाल के रेलवे क्वार्टर में रहते हैं। जया रेलवे मैं नौकरी करती है। यात्रियों को टिकट देना उसका जॉब है। रेलवे में नौकरी उसे इसलिए मिली है क्योंकि वह कबड्डी नेशनल टीम की कप्तान रही है। देश के लिए कई सारे मेडल जीत चुकी है। लेकिन शादी के बाद घर-परिवार बच्चा नौकरी मे खो गई है।एक इमोशनल दृश्य के बाद बेटा आदी इस बात की जिद पकड़ लेता है, उसकी मां को कमबैक करना चाहिए । और बाल हठ पूरा करने के लिए मां-बाप इस ड्रामे को अंजाम देने पर लग जाते हैं। आगे क्या होता है, इसी धागे से बुनी गई है पंगा। अभिनय की बात करें तो जया के किरदार में कंगना पूरी तरह से छा जाती हैं। एक मध्यमवर्गीय महिला, उसकी मजबूरियां, उसके सपने, उसका अतीत, जो बारीकियां कंगना ने पेश की हैं, वह वाकई काबिले-तारीफ़ है।पंजाब के स्टार जस्सी गिल प्रशांत के किरदार में में लोगों के दिलों में बस जाते हैं। जिस तरह से उन्होंने प्रशांत को निभाया है, उनसे प्यार हो जाता है। रिचा चड्ढा एक अलग ही फॉर्म में नजर आती हैं। हालांकि वो फिल्म में मुख्य भूमिका में नहीं हैं, उनकी फिल्मोग्राफी में इस फ़िल्म का उल्लेख हमेशा आएगा। सबसे उल्लेखनीय रहा है भसीन का किरदार। छोटा पैकेट बड़ा धमाका। 10 साल के योग्य पर्दे पर जिस तरह से परफॉर्म करते हैं, लगता ही नहीं कि वह अभिनय कर रहे हैं।जया की मां बनी नीना गुप्ता का किरदार लंबा नहीं है, मगर उनकी उपस्थिति दृश्य की मजबूती बढ़ा देती है। बाकी सब कलाकारों का भी प्रदर्शन उल्लेखनीय रहा। कुल मिलाकर पंगा सारे देश की महिलाओं की कहानी है, जो अपना सुनहरा करियर और भविष्य छोड़कर घर-परिवार की चक्की में पिस जाती हैं और उफ़ तक नहीं करतीं। इस फिल्म को देखने के बाद उम्मीद की जा सकती है कि जो महिलाएं काम पर लौटने का सपना मन में संजोए हुए हैं, वे उस पर थोड़ा और ध्यान देंगी और साथ ही साथ उनका परिवार भी कहीं सोचने पर मजबूर होगा! निर्देशक अश्विनी अय्यर तिवारी ने अपना काम बख़ूबी अंजाम दिया है। निल बटे सन्नाटा और बरेली की बर्फ़ी जैसी सराही गयीं फ़िल्में बनाने वाली अश्विनी ने एक बार फिर साबित किया कि बड़ी बातों को सरलता के साथ पर्दे पर कैसे पेश किया जाता है।विचार बहुत बड़ा है, मगर ये उम्मीद तो की ही जा सकती है। इसीलिए पंगा ना सिर्फ एक मनोरंजक फ़िल्म है। साथ ही प्रेरणादाई भी। इसे ज़रूर देखा जाना चाहिए। "
Street Dancer 3D ,4,"यह कहानी है सहज (वरुण धवन) और इंदर (पुनीत) की है, जो लंदन में अपना डांस ग्रुप चलाते हैं और ग्रुप का नाम 'स्ट्रीटडांसर'। वहीं दूसरी तरफ इनायत (श्रद्धा कपूर) है जोकि पाकिस्तानी मूल की है। इन दोनों ग्रुप का टकराव अमूमन लंदन की सड़कों पर या तो डांस के दौरान या इंडिया-पाकिस्तान क्रिकेट मैच के दौरान होता है। और यह अखाड़ा बनता है अन्ना (प्रभु देवा) के रस्ट्रॉ में। इस बीच सहज पंजाब एक शादी के लिए जाता है और पैसों के लिए वहां से चार लोगों को अवैध रूप से लंदन ले आता है और उसी पैसे से भाई के लिए स्टूडियो खोलता है। सहज का एक ही सपना है उसके भाई के ग्रुप स्ट्रीटडांसर को नंबर वन बनाना।इस बीच एक इंटरनेशनल कॉम्पटीशन का अनाउंसमेंट होता है। दोनों ही ग्रुप उसकी तैयारी में जुट जाते हैं। मगर इनायत को अन्ना की वह बात पता पड़ती है और जिंदगी बदल जाती है और मकसद भी। अन्ना अपने रेस्टोरेंट का बचा हुआ खाना अवैध रूप से आए अप्रवासियों को मुफ्त में खिलाता है। उसका सपना है कि इन सभी लोगों को अपने देश वापस भेजा जाए, मगर इसके लिए चाहिए बहुत पैसा।इनायत इस मकसद में उसका साथ दे देती है, क्योंकि अगर कॉम्पटीशन जीत जाते हैं तो यह सपना पूरा हो सकता है। इन दोनों के मकसद में क्या सहज साथ देगा? क्या यह लोग कॉम्पटीशन जीत पाएंगे? इसी ताने-बाने पर पर बुनी गई है स्ट्रीट डांसर।आलीशान सेट्स, भव्य लोकेशन और अविश्वसनीय डांस स्टेप्स आपको मंत्रमुग्ध कर देते हैं। हालांकि डांस फिल्मों की कहानी में कोई बदलाव नहीं होता क्योंकि कॉम्पटीशन जीतना ही मकसद होता है, मगर बावजूद इसके दर्शकों को बांधे रखना निश्चित ही एक चुनौती है, जिसे रेमो पूरी सफलता के साथ निभाते हैं। अभिनय की बात करें इस फिल्म में अभिनय से ज्यादा महत्वपूर्ण है नृत्य, श्रद्धा और वरुण धवन के लिए ये बहुत बड़ा चैलेंज था।उन्होंने अपना सबसे बेहतरीन देने की कोशिश की है, जो पर्दे पर साफ नजर आता है। उनकी बॉडी लाइन, शरीर का लचीलापन बेहतरीन डांसर की छवि को स्पष्ट रूप से दिखाता है। नोरा फतेही एक अद्भुत डांसर हैं। वह जिस दृश्य में होती हैं, फिर कुछ नजर नहीं आता। यही हाल प्रभु देवा का भी होता है वह जब डांस करते हैं तो उनके अलावा नज़र कहीं नहीं जाती।फिल्म के सारे ही गाने कमाल के हैं और खासकर प्रभु देवा का सिग्नेचर सॉन्ग मुकाबला। कुल-मिलाकर अगर यह बात करें स्ट्रीट डांसर एक यूथ फिल्म है, जिसमें प्यार है, लड़ाई है, झगड़ा है और इससे ज्यादा जरूरी है विश्व स्तरीय डांस। साथ ही यह पैगाम कि सबसे जरूरी चीज है इंसानियत। तमाम सारे खराब हालात के बावजूद जब हिंदुस्तानी पाकिस्तानी मिलकर भूख और गरीबी से लड़ते हैं और उन लोगों को अपने घर वापस जाने के लिए प्रयास करते हैं तो आपको कतई बुरा नहीं लगता, बल्कि खुशी ही होती है। अगर आपको 'एबीसीडी' पसंद आई थी तो आपको 'स्ट्रीट डांसर 3 डी' जरूर देखना चाहिए। उस फिल्म के मुकाबले यह फिल्म बहुत ही ऊंचे पायदान पर है। कलाकार- वरुण धवन, श्रद्धा कपूर, प्रभु देवा, नोरा फतेही, अपारशक्ति खुराना आदि।निर्देशक- रेमो डिसूजानिर्माता- भूषण कुमार, दिव्या खोसला कुमार, कृष्ण कुमार निष्कर्ष- **** (चार स्टार)"
Street Dancer 3D Social ,2.5,"इस फिल्म के निर्देशक रेमो डिसूज़ा हैं। रेमो की ये तीसरी डांसिंग फिल्म है, इससे पहले वो 'ABCD (Any Body Can Dance) और 'ABCD 2' पर्दे पर ला चुके हैं। दोनों ही फिल्में पर्दे पर सफल रही थीं ऐसे में 'स्ट्रीट डांसर 3D' से भी लोग काफी उम्मीद लगा रहे हैं।  वैसे आपको बता दें कि 'ABCD 2' में भी श्रद्धा कपूर और वरुण धवन ने ही लीड रोल निभाया था। कैसा है लोगों का रिएक्शन : Block Buster Loading..What I liked: Prabhudeva dancing a lot more. Nora is fabulous. Aparshakti is heart. The emotional dancing scene between Varun & Punit Pathak. Just when I thought the Semi Final's'Bezubaan' was the real WOW moment, Finale performance just took it away.Highlight- Muqabala by Legend PB & Climax .VARUN DHAWAN continues his legacy of Overacting and rightly maintains the label of Overacting Ki Dukaan.Bhushan Kumar must cut 50 Rs. Of his Overacting.Bhai chha gye bina badlo kePeople were like shouting during the dances..🔥🔥Woaahhh!!I am so glad that I am watching this one first day first showI am so in love with this movie 😭😭😭😭❤❤4000 से ज़्यादा स्क्रींस पर रिलीज़ हुई फिल्म :ट्रेड एनालिस्ट तरण आदर्श के अनुसार, स्ट्रीट डांसर 3 डी भारत में 3700 स्क्रींस पर 2डी और 3डी फॉर्मेट में रिलीज़ की गयी है, जबकि ओवरसीज़ में 670 स्क्रींस पर फ़िल्म रिलीज़ हुई है। बॉलीवुड ट्रेड पर नज़र रखने वाली सुपर सिनेमा मैगज़ीन के पूर्वानुमान के अनुसार, स्ट्रीट डांसर पहले दिन 15 से 16.50 करोड़ तक की ओपनिंग ले सकती है। वहीं, अन्य एक्सपर्ट्स का दावा है कि ओपनिंग 12-14.50 करोड़ के बीच रह सकती है।"
Jai Mummy Di ,0.5 ,"कुछ फिल्में ऐसी होती हैं जिसे क्यों बनाया जा रहा है, बनाने के पीछे उसका मकसद क्या है? क्या ऐसी फिल्में बनाने से नुकसान होगा या फायदा? क्या इससे ब्रांड इमेज पर असर होगा? क्या इससे जुड़े कलाकारों के लिए यह फिल्म घातक साबित होगी? इस बात पर विचार करने का टाइम निर्माता के पास बिल्कुल नहीं होता है। उन्हें बस फिल्म बनानी होती है और किसी बड़ी कंपनी को उसको रिलीज कर देना होता है| 90 के दशक में फिल्म इंडस्ट्री में घाटे के लिए फिल्में बनाने का प्रचलन जोरों पर था, शायद यह प्रचलन फिर से लौट आया है| क्या है फिल्म की कहानी :यह कहानी है लाली खन्ना( सुप्रिया पाठक) और पिंकी भल्ला (पूनम ढिल्लों) की, जो पड़ोसी तो हैं मगर एक दूसरे के जानी दुश्मन! दोनों की औलादे सांझ और पुनीत एक दूसरे से प्यार करते हैं मगर मम्मियों के डर से बोल नहीं पाते। आखिर क्या राज़ है इस दुश्मनी के पीछे, क्या दोनों की शादी हो पाएगी या नहीं? क्या दोनों की दुश्मनी खत्म होगी या नहीं? यही सास बहू सीरियल की कहानी है ‘जय मम्मी दी’ की।सुप्रिया पाठक, पूनम ढिल्लों, सनी सिंह सहित तमाम सारे सीनियर और जूनियर कलाकारों का समय और प्रतिभा कुछ दृश्यों में जरूर इस्तेमाल की गई है मगर ये सौभाग्य दर्शकों के हिस्से में कुछ मिनटों से ज्यादा का नहीं रहा! कुल मिलाकर इस दिशाहीन फिल्म का देखने जाने का सोचना भी समय की बर्बादी है। कृपया इस गुस्ताखी हो नजरअंदाज करें।रेटिंग : 0.5 स्टार"
Chhapaak ,2.5,"सोशल मीडिया पर आ रहे फिल्म के रिव्यू पॉजिटिव लग रहे हैं और फिल्म की कहानी सबसे ज्यादा तारीफ की जा रही है। वहीं, कई लोगों ने स्टोरी की तारीफ करते हुए कहा है कि स्टोरी में कुछ और पहलू भी दिखाए जाने चाहिए थे। लोग दिल को छू जाने वाले कहानी बता रहे हैं और निर्देशन की भी तारीफ कर रहे हैं। कई फिल्म क्रिटिक ने 3.5 स्टार दिए हैं और सभी किरदारों के प्रदर्शन को अच्छा बता रहे हैं।I'm very honest with my words First#ChhapaakReviewThis is the super hit movie..समाज को एक मैसेज देने वाली फिल्म 'छपाक' एसिड अटैक पीड़िता लक्ष्मी अग्रवाल की कहानी है, जिसे मालती के नाम से फिल्म में दिखाया गया है। साथ ही मालती का किरदार दीपिका पादुकोण ने निभाया है। साथ ही इतनी सेंसेटिव कहानी आपको दुख पहुंचाएगी, लेकिन अंत में आपकी आंखों में आंसू नहीं, बल्कि आपको गर्व महसूस होगा।Rating: ⭐️⭐️⭐️½साथ ही लोगों का कहना है कि जो लोग इसका विरोध कर रहे हैं, वो गलत है। फिल्म का समर्थन किया जाना चाहिए और फिल्म देखनी चाहिए जो समाज के बारे में बहुत कुछ दिखाती है।"
Tanhaji , ****1/2 ,"तगड़ी रिसर्च और जी-तोड़ मेहनत के बाद वह दुनिया खड़ी होती है, जिसे फिल्म में दिखाया जाता है। इसीलिए ऐतिहासिक फिल्में बनाने का जिम्मा कुछ ही फिल्मकार ले पाते हैं। इसी परंपरा में शामिल हुए हैं 3 फिल्म कर चुके निर्देशक ओम राऊत, जिन्होंने अजय देवगन, सैफ अली खान और काजोल जैसे सितारों के साथ तानाजी- द अनसंग वॉरियर का निर्देशन किया है।छत्रपति शिवाजी महाराज के बचपन के दोस्त तानाजी के जीवन पर आधारित यह फिल्म निर्देशक ओम राउत ने जिस कुशलता से बनाई है, उसके लिए वह वाकई बधाई के हकदार हैं। अजय देवगन, सैफ अली खान और काजोल जैसे सितारों के साथ, सैकड़ों जूनियर आर्टिस्ट के साथ, लाजवाब सेट्स, स्पेशल इफैक्ट्स को एक साथ हैंडल करना कोई साधारण काम नहीं, मगर ओम ने इन सारे ही फ्रंट पर सिर्फ सफलता ही नहीं पाई, बल्कि कुशलता के सफलता पाई है।एक निर्देशक के तौर पर उन्हें 100 में से 100 नंबर दिए जा सकते हैं। तानाजी के किरदार में अजय देवगन एक अलग ही अंदाज में नजर आते हैं। पहले फ्रेम से आखरी तक अजय देवगन की झलक नहीं दिखती। दिखते हैं तो सिर्फ तानाजी। वहीं काजोल (सावित्री) की उपस्थिति दृश्य में चार चांद लगा देती है। एक अभिनेत्री के रूप में हर छोटे से छोटा दृश्य भी काजोल अपने पक्ष में कर लेती है।उदयभान बने सैफ अली खान उल्लेखनीय परफॉर्मेंस दे जाते हैं। हर दृश्य में उनका काइयांपन उनके अभिनेता होने का प्रमाण है। इसके अलावा छत्रपति शिवाजी महाराज बने शरद केलकर प्रभावशाली लगते हैं। बाकी सारे कलाकार अपने अपने किरदारों में न्याय संगत नजर आते हैं।कुल मिलाकर कहा जाए तो यह गलत नहीं होगा तानाजी एक भव्य और मनोरंजक फिल्म है जिसे देखते हुए इतिहास की गौरवशाली परंपरा का ज्ञान होता है साथ ही हमारे इतिहास के शूरवीरों की गौरव गाथा का पता चलता है! इस भव्य ऐतिहासिक फिल्म के गवाह बन कर आप कतई निराश नहीं होंगे।"
Bhangda Paa Le ,2,"जग्गी एक (सनी कौशल) गांव का लड़का है और उसकी रग रग में भांगड़ा समाया हुआ है, जिसके बल पर वह अपना और अपने गांव का नाम रोशन करना चाहता है। वहीं दूसरी और सिमी( रुखशार ढिल्लों) है, जो शहर में पली-बढ़ी लड़की है, जिसके डांस में वेस्टर्न डांस का भी प्रभाव है। पूरे अमृतसर में उसे एक बेहतरीन भांगड़ा डांसर माना जाता है। दोनों ही अपने-अपने कॉलेजों के लिए भांगड़ा कॉम्पटीशन जीतना चाहते हैं, जिसका फिनाले लंदन में होने वाला है।दोनों के बीच गला-काट प्रतियोगिता है, मगर इस प्रतियोगिता के बीच एक-दूसरे को दिल दे बैठते हैं और इसके साथ साथ डांस कॉम्पटीशन कहीं पीछे छूट जाता है! ऐसे में क्या प्यार के आगे भांगड़ा का प्यार पीछे छूट जाएगा? क्या जग्गी और सिमी कांगड़ा कॉम्पटीशन जीत पाएंगे? इसी पर आधारित है फिल्म भंगड़ा पा ले। अभिनय की बात करें तो सनी कौशल और रुखशार दोनों ही कलाकारों ने बेहतरीन प्रदर्शन किया है। श्रेया पिलगांवकर ने भी उल्लेखनीय अभिनय किया है। निर्देशक स्नेहा तौरानी नई बोतल में पुरानी शराब भरकर लाई हैं। कहानी में कोई नयापन नहीं है! इस तरह का कॉलेज ड्रामा दर्शक कई बार देख चुके हैं। उनका फिल्म कहने का अंदाज अभी कमजोर है। एक निर्देशक के तौर पर उन्हें अभी मेहनत करने की जरूरत है।फिल्म का स्क्रीनप्ले कमजोर होने की वजह से कहीं-कहीं उबाऊ हो जाती है। सनी और रुखशार हीरो-हीरोइन होने के बावजूद, सनी और श्रेया की केमिस्ट्री ज्यादा बेहतर नजर आती है। जब लव स्टोरी में हीरो हीरोइन की केमिस्ट्री ही ना बने तो फिल्म अच्छी बन ही नहीं सकती। फिल्म की सिनेमैटोग्राफी कमाल की है। पंजाब के अनछुए पहलुओं को बहुत ही बेहतर ढंग से दर्शाया गया है।फिल्म का संगीत शानदार है, मगर कोरियोग्राफी पर थोड़ी और मेहनत की जाती तो अच्छा होता। कुल-मिलाकर सारे कलाकारों की मजबूत परफॉर्मेंस, शानदार संगीत के बावजूद भंगड़ा पा ले एक साधारण फिल्म से ऊपर नहीं उठ पाई।"
Sab Kushal Mangal ,2,"यह कहानी है मंदाकिनी (रीवा किशन) की जो एक पारंपरिक परिवार में रहने वाली लड़की है। तमाम सारी कोशिश करने के बावजूद उस की शादी नहीं हो रही। उसके परिवार वाले बाबा साहब (अक्षय खन्ना) की शरण जाते हैं। बाबा कर्नलगंज का एक छुटभैया नेता और गुंडा है, जिसका काम ठेका लेकर पकड़वा विवाह कराना है।इस बीच कर्नलगंज का ही रहने वाला पप्पू मिश्रा (प्रियांक शर्मा) छुट्टियों में अपने घर आ रहा है। पप्पू एक मीडियाकर्मी है, जिसका प्रोग्राम मुसीबत मोल ली मैंने काफी प्रसिद्ध है। बाबा के आदमी पप्पू को उठा लेते हैं। लेकिन मंदाकिनी की मदद से पप्पू वहां से भागने में कामयाब हो जाता है। मगर बाद में उस एहसास होता है कि वह उस लड़की के प्यार में है।इस बीच बाबा को भी मंदाकिनी से प्यार हो जाता है। आगे क्या होता है? क्या पप्पू मंदाकिनी को पा सकता है? क्या गुंडा बाबा मंदाकिनी से शादी कर लेगा? इसी पर आधारित है फिल्म सब कुशल मंगल। अभिनय की बात करें तो प्रियांक शर्मा अपना जादू नहीं चला पाए। रवि किशन की बेटी रीवा एक कुशल अभिनेत्री हैं। उनमें काफी संभावनाएं नजर आती हैं।अक्षय खन्ना कहीं-कहीं प्रभावी नजर आते हैं। कहीं-कहीं मिसकास्ट। कमजोर स्क्रिप्ट और फोकस के अभाव में सब कुशल मंगल नहीं हो पाया। इंटरवल के कुछ देर बाद ही आपको समझ में आ जाता है कि फिल्म के अंत में क्या होगा। कुल मिलाकर सब कुशल मंगल एक कमजोर फिल्म है। आप बेहतर ऑप्शन का इंतजार कर सकते हैं।वर्डिक्ट- ** (दो स्टार)"
Good Newwz ,2.5,"निर्देशक राज मेहता कि यह फिल्म कहानी है वरुण बत्रा ( अक्षय कुमार) और उसकी पत्नी श्रुति बत्रा (करीना कपूर) की, दोनों ही अपने-अपने प्रोफेशन में सफल हैं और एक शानदार जिंदगी जी रहे हैं। अपने-अपने करियर में सफल होने के बाद वे तय करते हैं अब उन्हें मां-बाप बनना चाहिए, मगर तमाम कोशिशों के बावजूद सफलता हासिल नहीं होती। इसलिए दोस्तों की सलाह पर दोनों सहारा लेते हैं आईवीएफ टेक्नोलॉजी का।ऐसे में एक दूसरा परिवार जो चंडीगढ़ में बसा है। हनी बत्रा (दलजीत दोसांझ) और उसकी पत्नी मोनिका इसी समस्या से जूझने के बाद उसी डॉक्टर के यहां आते हैं, जहां पर वरुण और श्रुति भी आए हुए हैं। बत्रा सरनेम समान होने के कारण उनके स्पर्म बदल जाते हैं और दोनों ही महिलाएं गर्भवती हो जाती हैं। इसके बाद क्या होता है इसी ताने-बाने पर बुनी गई है फिल्म गुड न्यूज़।निर्देशक राज मेहता ने आधी लड़ाई जीत ली मजबूत स्क्रिप्ट और चुटीले संवादों से, जो आपको लगातार गुदगुदाते और हंसाते हैं। जिस तरह का स्क्रीनप्ले उन्होंने लिखा है, वह आपको मजबूती से पकड़ कर रखता है।अक्षय कुमार वैसे ही हरफनमौला हैं और कॉमेडी उनका सशक्त हथियार है। उनकी टाइमिंग और इमोशन किरदार में जान डाल देते हैं। वहीं दिलजीत दोसांझ की भी टाइमिंग उनकी टक्कर की है तो दोनों की जोड़ी पिच पर चौके छक्के लगाते नजर आती है।करीना कपूर के किरदार में काफी सारे रंग हैं, जिन्हें उन्होंने बड़ी खूबसूरती से निभाया है। वहीं कियारा आडवाणी भी बारीक काम करके अपने किरदार को सशक्त बना लेती हैं। आदिल हुसैन और टिस्का चोपड़ा अपने अभिनय से फिल्म के ग्राफ को ऊपर ले जाते हैं।फिल्म का संगीत अच्छा है। सारे ही गाने दर्शनीय भी हैं और कर्णप्रिय भी हैं। सबसे उल्लेखनीय है फिल्म का बैकग्राउंड स्कोर, जिससे फिल्म में सचमुच जान आ गई है। लंबे समय बाद किसी फिल्म में इतनी समझदारी से और सफलता से बैकग्राउंड स्कोर दिया गया है। फिल्म की सिनेमेटोग्राफी अच्छी है और एडिटिंग डिपार्टमेंट भी अपने काम में सफल नजर आते हैं। फिल्म गुड न्यूज़ एक संपूर्ण मनोरंजक फिल्म है, जिसका आनंद आप ले सकते हैं। बच्चे साथ ना ले जाएं तो आप इसका आनंद ज्यादा उठा पाएंगे।रेटिंग: ***1/2 (साढ़े तीन स्टार)"
Dabangg 3 ,3.5,"'दबंग 3' को प्रभु देवा ने डायरेक्ट किया है, जो दक्षिण भारतीय कलाकार और निर्देशक हैं। कथानक और दृश्यों के लिहाज़ से दबंग 3 पहली दोनों फ़िल्मों की लाइन पर ही है, मगर एक्शन में प्रभु देवा के निर्देशन की छाप साफ़ नज़र आती है। दबंग सीरीज़ जिस तरह के एक्शन, कॉमेडी और संगीत के लिए जानी जाती है, दबंग 3 में उन सभी एलिमेंट्स को पिरोया गया है। अलबत्ता, कहानी इस बार पहली दोनों फ़िल्मों से काफ़ी अलग है।दबंग 3 में चुलबुल पांडेय की बैक स्टोरी दिखायी गयी है और इस हिस्से में चुलबुल की पहली लव स्टोरी भी दर्शकों के सामने खुलती है। यहां एंट्री होती है खुशी (सई मांजरेकर) की, जो चुलबुल का पहला प्यार है। इस कहानी का खलनायक बाली है, जिसे साउथ सिनेमा के जाने-माने कलाकार सुदीप ने निभाया है। दबंग 3 का यह खलनायक इस बार ज़्यादा ताक़तवर बनकर चुलबुल पांडेय के सामने आया है। Loading…चुलबुल पांडेय कैसे बाली को ख़त्म करेंगे, दबंग 3 की कहानी इसी पर आधारित है। वांटेड में सलमान ख़ान को निर्देशित कर चुके प्रभु देवा ने दबंग सीरीज़ की पहचान से भटके बिना इसे सफलता के साथ आगे बढ़ाया है।  दबंग 3 चुलबुल पांडेय के रूप में सलमान के प्रभाव को गहरा करती है। फ़िल्म में प्रभु देवा ने उन सभी मसालों को सही इस्तेमाल किया है, जो सलमान के फैंस को पसंद हैं और जिसके लिए वो सिनेमाघरों तक खिंचे चले आते हैं।         View this post on Instagram               बात करें कलाकारों के अभिनय की तो सई मांजरेकर का डेब्यू एकदम परफेक्ट रहा। जाने-माने एक्टर और निर्देशक महेश मांजरेकर की बेटी सई के अभिनय में और निखार आने की पूरी उम्मीद है। पाठकों को याद दिला दें कि दबंग में महेश मांजरेकर ने सोनाक्षी सिन्हा के किरदार रज्जो के पिता का रोल निभाया था। वहीं रज्जो बनी सोनाक्षी सिन्हा अपने किरदार में एकदम जंचती हैं। सोनाक्षी दबंग सीरीज़ की तीनों फ़िल्मों का हिस्सा रही हैं।चुलबुल पांडेय के सौतेले भाई के मक्खी यानि मक्खन पांडेय के किरदार में अरबाज ख़ान फिट नज़र आते हैं। अरबाज़ इस फ़िल्म के निर्माता भी हैं। इस बार उनके किरदार में कुछ नए आयाम जुड़े हैं, जो अरबाज़ की अभिनय क्षमता को उभारकर लाते हैं। साउथ के सुपरस्टार सुदीप खलनायक के तौर पर अपनी सशक्त उपस्थिति दर्ज कराते हैं। हालांकि उनसे हिंदी डबिंग करवाते समय थोड़ी और एहतियात बरती जाती तो किरदार के लिए और भी अच्छा होता।        View this post on Instagram            Aa rahe hain kal humari Rajjo ke saath lekar saal ka sabse bada tohfa aap sabhi ke liye. Swaagat toh karo humaara! #1DayToDabangg3 (Ticket Booking Link in bio) @arbaazkhanofficial @aslisona @saieemmanjrekar @prabhudevaofficial @kichchasudeepa @nikhildwivedi25 @skfilmsofficial @saffron_bmकुल मिलाकर 'दबंग 3' कमर्शियल ज़ोन में संपूर्ण मनोरंजन परोसती है। अगर आप सलमान ख़ान के फैन हैं तो आपको यह फिल्म बेहद पसंद आएगी। अगर आप उनके फैन नहीं हैं तो भी 'दबंग 3' निराश नहीं करेगी।"
Mardaani 2 ,4,"कुछ नर पशु औरत को सिर्फ उपभोग की वस्तु समझते हैं। वहीं समाज के कुछ तबके ऐसे हैं, जो औरत को बराबरी का दर्जा देना अपनी शान के खिलाफ समझते हैं। फिल्म 'मर्दानी 2' कुछ ऐसे ही विषय-वस्तु पर आधारित है। शिवानी शिवाजी रॉय (रानी मुखर्जी) जो एक आईपीएस ऑफिसर है। उसका तबादला कोटा शहर में एसपी के पद पर होता है।शहर में महिलाओं के ख़िलाफ़ दुष्कर्म और हत्याकांड का सिलसिला शुरू होता है। मासूम लड़कियों के साथ दुष्कर्म की घटनाओं की जांच करते हुए शिवानी को अपने ही डिपार्टमेंट की रूढ़िवादी सोच का सामना करना पड़ता है और इसी राजनीति के तहत उसका तबादला हो जाता है। 3 दिनों में शिवानी को इस नर पशु को पकड़ना है। मनोवैज्ञानिक रूप से बीमार और चालाक। क्या शिवानी पकड़ पाएगी या नहीं, इसी ताने-बाने पर बुनी गई है मरदानी2।निर्देशक गोपी पुथरन ने फिल्म की पटकथा लिखी है। वह दर्शकों पर अपनी पकड़ लगातार बनाए रखती है। फिल्म के हर दृश्य में उत्सुकता के साथ भयावहता बनी रहती है। फिल्म के माध्यम से जो संदेश देना चाहते थे, वह पूरी तरह से सफल हुआ है। शिवानी शिवाजी रॉय के किरदार में रानी मुखर्जी पूरी तरह से अपनी भूमिका को जीवंत करती नजर आती हैं।खासतौर पर क्लाइमैक्स के दृश्य में जब वह रोती हैं और उसके के बाद उनके चेहरे पर जो निश्चय का भाव आता है, उस दृश्य में वह कमाल कर जाती हैं। फिल्म में ख़ूंखार अपराधी का किरदार निभा रहे विशाल जेठवा ने अभूतपूर्व परफॉर्मेंस दी है। उनके पर्दे पर आते ही दर्शकों के दिलों में एक ख्वाब भर जाता है। किरदार के लिए नफरत की इंतेहा वह खुद पैदा कर देते हैं।एक सशक्त अभिनेता के रूप में विशाल जेठवा को आगे भी इतनी अच्छी भूमिकाएं बॉलीवुड देगा, उम्मीद की जा सकती है। आज के परिप्रेक्ष्य में मरदानी 2 एक आवश्यक फिल्म है। आवश्यक इसलिए, ताकि इसी तरह की फिल्मों से शायद समाज के उन तबकों में थोड़ी समझ पैदा हो, जो औरत को दोयम दर्जे का मानते हैं। साथ ही ऐसे हालातों की शिकार लड़कियां लड़ने के लिए प्रेरित हो सकें। "
Panipat ,2.5,"फिल्म में अर्जुन कपूर सदाशिव राव भाऊ के किरदार में नज़र आए हैं, जो पेशवा बाजीराव प्रथम के भतीजे और मराठा सेना के कमांडर-इन-चीफ़ थे। कृति सेनन अर्जुन कपूर की पत्नी पार्वती बाई की भूमिका में दिखाई दी हैं। वहीं संजय दत्त फिल्म में अफ़गान सुल्तान अहमद शाह अब्दाली के रोल में हैं, जो एक बेहद क्रूर योद्धा है। दर्शकों की मानें तो फिल्म में तीनों ही कलाकारों ने अपने-अपने किरदारों के साथ पूरा न्याय किया है। खासतौर पर अर्जुन कपूर से लोग काफी इम्प्रेस हैं।Rating - ⭐⭐⭐ 1/2"
Pati Patni Aur Woh ,4,"नाम से ही जाहिर है, कहानी पति, पत्नी और वो की है। कानपुर में रहने वाले चिंटू त्यागी (कार्तिक आर्यन) बचपन से अपने पिता के सख्त अनुशासन में पले-बढ़े और इंजीनियर बन गए। सरकारी नौकरी भी मिल गई और पिता के कहने पर अच्छी लड़की वेदिका (भूमि पेडणेकर) शादी भी हो गई। सुखी जीवन चल रहा था और शादी को 3 साल भी बीत गए। ऐसे में उनकी जिंदगी में आती है तपस्या( अनन्या पांडे), जो चिंटू त्यागी की तपस्या भंग कर देती है।Loading…धीरे-धीरे चिंटू पांडे तपस्यामय होते चले जाते हैं। आखिर कब तक यह ड्रामा चलता है, इसी पर आधारित है पति पत्नी और वो। अभिनय की बात करें तो कार्तिक आर्यन अपनी पिछली फिल्मों से कहीं बेहतर नजर आते हैं। भूमि पेडणेकर लाजवाब हैं। हर सीन में उनका रंग देखते ही बनता है। अनन्या पांडे ग्लैमरस हैं और फिल्म में तपस्या भंग करने के लिए जो अवतार बहुत जरूरी था, जिसमें वह पूरी तरह से फिट नजर आती हैं।उल्लेखनीय परफॉर्मेंस रहा अपारशक्ति खुराना का, वह हर दृश्य में जान डाल देते हैं। इसके अलावा नीरज सूद मौसा के किरदार में सशक्त उपस्थिति दर्ज कराते हैं।  निर्देशक मुदस्सर अजीज ने पूरी फिल्म का स्क्रीन प्ले एकदम टाइट रखा है। वह आपको मुस्कुराने और ठहाके लगाने पर मजबूर कर देते हैं। वहीं आपको पति-पत्नी के रिश्ते में भरोसे का क्या महत्व है, यह भी समझा जाते हैं।फिल्म के संवाद फिल्म की जान हैं, जिसे 100 में से 100 नंबर दिए जा सकते हैं। कुल मिलाकर पति-पत्नी और वो एक मनोरंजक फिल्म है, जिसे आप परिवार के साथ देख सकते हैं। जहां हर इंसान कहीं ना कहीं मन में दबी-छुपी भावनाओं का ग्लैमर का गुलाम बनकर अपनी नैतिकता भुला देता है। यह फिल्म उनके लिए मनोरंजन के साथ-साथ एक सबक भी साबित होगी कि अंततः आपका जीवन साथी आपके जीवन में सबसे महत्वपूर्ण है।मस्ती के साथ मोरल कितना जरूरी है, यही फिल्म में दर्शाया गया है।.embed-container { position: relative; padding-bottom: 56.25%; height: 0; overflow: hidden; max-width: 100%; } .embed-container iframe, .embed-container object, .embed-container embed { position: absolute; top: 0; left: 0; width: 100%; height: 100%; }"
Commando 3 ,3,"कहानी का धागा काफी महीन है। एक आतंकवादी भारत में 9/11 की तरह घटना को अंजाम देना चाहता है और एक कमांडो कैसे इस घटना को होने से रोकता है। बस यही कहानी के भरोसे पूरी फिल्म का निर्माण किया गया है। विद्युत जाम्वाल के एक्शन सीन वाकई देखते बनते हैं। आज के सबसे बड़े एक्शन स्टार हैं। जिस सहजता से वह बड़े से बड़े स्टंट कर गुजरते हैं, ऐसा लगता है इस तरह के स्टंट हर रोज करने के आदी हैं। यानि किरदार में विश्वसनीयता जगा ही देते हैं।अगर परफॉर्मेंस की बात करें विद्युत जाम्वाल पूरी फिल्म को अपनी एक्शन के सहारे दर्शनीय बना देते हैं। अदा शर्मा का कॉमिक अंदाज मजेदार है। उनके और अंगिरा के एक्शन अप्रत्याशित थे। कुल मिलाकर यह कहें तो ग़लत नहीं होगा, आदित्य स्क्रीन पर थोड़ा और काम कर लेते। स्पेशल इफेक्ट बहुत ही कमजोर हैं। जब कलाकार अच्छे हों, प्रोडक्शन ग्रैंड हो, रिलीज बेहतर हो तो ऐसे में कहानी में अगर उतार-चढ़ाव होते तो मामला बहुत बेहतर होता।अगर आप एक्शन फिल्मों के हार्डकोर फैंन हैं और विधुत जाम्वाल के एक्शन आपको लुभाते हैं तो आपको ये फ़िल्म देखनी चाहिए। विधुत के एक्शंस वाकई देखने लायक है। फ़िल्म की सारी कमियां वो अपने एक्शन से ढक देते हैं। साथ ही अंगिरा और अदा के एक्शंस भी तड़का लगाने का काम करते हैं।"
Pagalpanti ,3.5,"अगर कॉमेडी का ग्राफ नहीं बना तो पूरी फिल्म भरभरा के ढह जाती है। निर्देशक अनीस बज्मी को इस विधा में महारत हासिल हो गई है। उनकी फिल्म पागलपंती इस बात का उदाहरण है। यह कहानी है तीन दोस्तों (जॉन अब्राहम, अरशद वारसी और पुल्कित सम्राट) की, जो किस्मत के मारे हुए हैं। वे जहां कदम रखते हैं, वहां सारा का सारा उल्टा काम ही होता है। ऐसे में यह तीन दोस्त एक अंडरवर्ल्ड डॉन राजा साहब (सौरभ शुक्ला) की बेटी (कीर्ति खरबंदा) के बर्थडे पर गिफ्ट के तौर पर कार की डिलीवरी देने पहुंचते हैं और जैसे ही वहां पहुंचते हैं राजा साहब की मानो साढ़े साती शुरू हो जाती है।इसके बाद क्या-क्या होता है इसी ताने-बाने पर बुनी गई है फिल्म पागलपंती। अनीस बज्मी ने फिल्म को पूरी तरह से से बांधे रखा है। इंटरवल के बाद लगभग 10 मिनट फिल्म थोड़ी ढीली छूटती है, मगर अनीस वापस दर्शकों को पकड़ लेते हैं। बेसिर पैर कॉमेडी को स्क्रिप्ट में बांधना वाकई मुश्किल काम होता है, जो अनीस ने पूरी सफलता से किया है।अभिनय की बात करें तो राजा साहब के किरदार में सौरभ शुक्ला छाए रहते हैं। वाईफाई के किरदार में अनिल कपूर फिल्म की जान हैं। जॉन अब्राहम, अरशद वारसी और पुल्कित सम्राट की आपसी कैमिस्ट्री, एक एक्टर के तौर पर एक्शन-रिएक्शन, फिल्म को एक अलग स्तर पर लेकर जाते हैं। कृति खरबंदा कॉमेडी करने में सफल रही हैं।इलियाना डिक्रूज और उर्वशी रौतेला अपने रोल के साथ न्याय संगत नजर आती हैं। बृजेंद्र काला अचार की तरह हैं जिसके बगैर खाने का स्वाद पूरा नहीं हो सकता। नीरज मोदी के किरदार में इनामुल हक अपनी दमदार उपस्थिति दर्ज कराते हैं। कुल मिलाकर पागलपंती एक मनोरंजक फिल्म है, जिसमें आपको कतई दिमाग नहीं लगाना है क्योंकि आपका मनोरंजन हो इस बात के लिए निर्देशक पूरी तरह अपना दिमाग लगा चुके हैं।यह एक मनोरंजक फिल्म है, जिसका आनंद आप सपरिवार ले सकते हैं। इसमें एक भी ऐसा दृश्य नहीं जिसे आप बच्चों के साथ ना देख पाएं।वर्डिक्ट- ***1/2 (साढ़े तीन स्टार)"
Motichoor Chaknachoor ,3:30 ,"क्या है फिल्म की कहानी :36 साल के पुष्पेंद्र त्यागी (नवाजुद्दीन सिद्दीकी) दुबई में नौकरी करते हैं और अपने घर भोपाल आए हुए हैं उसके जीवन का एक ही लक्ष्य है किसी तरह उसकी शादी हो जाए, समस्या यह है कि उसकी मां को अपने बेटे के लिए तगड़ा दहेज चाहिए और उस दहेज से वह अपनी बेटी की शादी कर सके! उन्हीं के पड़ोस में रहने वाले परिवार में अनीता (अतिया शेट्टी) उर्फ एनी रहती है। जिसका एक ही सपना है शादी करके वह विदेश जाएगी, और इसलिए वह कई सारे रिश्ते ठुकरा चुकी है! एनी अपने मां-बाप और मौसी के साथ अपनी ही दुनिया में रहती है।आपको एक शादी की चिंता है वही बिन ब्याही मौसी उसकी मार्गदर्शक और दोस्त हैं। पुष्पेंद्र की बहन एनी की दोस्त है। अपनी मौसी के कहने पर अपने विदेश जाने के सपने को साकार करने के लिए एनी, पुष्पेंद्र को फ़ांस लेती है। आगे क्या होता है इसी ताने-बाने पर बुनी गई है 'मोतीचूर चकनाचूर'।कैसी है स्क्रिप्ट :डायरेक्ट देव मित्रा विश्वास ने स्क्रिप्ट पर बहुत जबरदस्त काम किया है जो हर दृश्य में साफ नजर आता है एक मजबूत स्क्रिप्ट और एक से एक मंझे कलाकार को मनो रंजक बनाता है। देव मित्राने भोपाल के मध्यमवर्गीय परिवारों की एक अलग ही दुनिया दुनिया दर्शकों के सामने सफलता से पेश की है!अपने-अपने किरदार में फिट है नवाज और आतिया :अभिनय की बात करें तो नवाजुद्दीन सिद्दीकी एक समर्थ कलाकार हैं उनका सहेज अभीनय पुष्पेंद्र त्यागी को एक प्यारा इंसान बना देता है। आतिया शेट्टी पहली बार एक ऐसे कलाकार के रूप में सामने आती हैं अपने क्राफ्ट पर कंट्रोल है साथ ही किरदार को लेकर उनका आत्मविश्वास देखते बनता है। यह फिल्म उनके लिए टर्निंग प्वाइंट साबित होगीइन दोनों कलाकारों के साथ ही फिल्म में तमाम सारे मंजे हुए कलाकार मौजूद हैं भले ही वह विवेक मिश्रा हो विभा छिब्बर नवनी परिहार जैसे कलाकार हो या वह तमाम कलाकार जिनका नाम प्रोड्यूसर ने आर्टिस लिस्ट में नहीं डाला सभी के सभी बेहतरीन कलाकार इस फिल्म में मौजूद हैं।फिल्म का संगीत सिनेमैटोग्राफी एडिटिंग और कॉस्टयूम डिपार्टमेंट सहित सभी विभागों ने अपना काम बेहतरीन ढंग से अंजाम दिया है। सब कुछ बेहतरीन होते हुए सिर्फ एक समस्या है की जरूरत से ज्यादा बुंदेलखंडी भाषा का इस्तेमाल, भले ही एक अलग दुनिया बनाने के लिए किया गया हो लेकिन दर्शकों को समझ में आएगा या नहीं ये देखना होगा। कुल मिलाकर मोतीचूर चकनाचूर एक मनोरंजक फिल्म है जिसका आनंद आप उठा सकते हैंरेटिंग : 3:30 "
Bala , *** 1/2 ,"यह कहानी है बालमुकुंद की जो बचपन से लेकर कॉलेज तक अपने दोस्तों में हीरो की तरह रहा है शाहरुख खान और अमिताभ बच्चन के रोमांटिक डायलॉग बोलना उसकी स्टाइल में शुमार है। और अचानक उसके बाल धीरे-धीरे झड़ने लगते हैं और वह हो जाता है गंजा। आप क्या-क्या तरकीबें लगाई जाती है बालों को वापस लाने के लिए, रिश्तेदार दोस्त और ऑफिस के लोगों का उसके तरफ देखने का बदलता नजरिया। और खुद बाला का अपनी तरफ देखने का बदलता नजरिया, इसी पर आधारित है फिल्म बाला।फिल्म का शानदार स्क्रीनप्ले एक मनोरंजक कथा दमदार अभिनय और सधा हुआ निर्देशन फिल्म को मजबूत बनाता है। फिल्में कॉमेडी और संवेदनाओं को समान रूप से पिरोया है यही इसकी खूबसूरती है। इसके लिए निर्देशक अमर कौशिक बधाई के पात्र हैं। बाला के किरदार में आयुष्मान खुराना पूरी तरह से सफल नजर आते हैं। गंजा होने का दर्द, छटपटाहट और खुद पर हंसने वाले लोगों का डर यह सारी भावनाएं उन्होंने बिना बोले पूर्ण रूप से संप्रेषित की है। कालिंदी के किरदार में भूमि पेडणेकर अपने संवेदनशील अभिनय से दर्शकों का दिल जीत लेती है।परी के किरदार में यामी गौतम ने अब तक के सर्वश्रेष्ठ अभिनय किया है। सौरभ शुक्ला सीमा पाहवा की जोड़ी सशक्त उपस्थिति दर्ज कराती है। बच्चन भैया के किरदार में जावेद जाफरी को देखना सुखद है। वह जिस कद के अभिनेता हैं, उस कद के रोल अभी तक नहीं मिले थे उम्मीद की जा सकती है बच्चन भैया के बाद उन्हें एक अलग किरदार में भी सोचा जा सकता है।  कुल मिलाकर बाला एक मनोरंजक फिल्म है जो बॉडी शमिंग जैसे संवेदनशील मुद्दे पर बनी है और उसे उस संजीदगी के साथ बनाया भी गया है। आप इस फिल्म का आनंद सपरिवार ले सकते हैं।"
Bypass Road ,3,"लीजेंडरी सिंगर मुकेश के पोते और नील नितिन मुकेश के छोटे भाई नमन नितिन मुकेश इस फिल्म से निर्देशकीय पारी की शुरुआत कर रहे हैं। और उन्होंने अपने डेब्यू लिए चुना है थ्रिलर। नील नितिन मुकेश की लिखी इस कहानी को नमन ने कुशलता से सुनहरे पर्दे पर उतारा है। एक कुशल निर्देशक की तरह वह सस्पेंस को लगातार बरकरार रखते हैं दर्शकों के बुद्धि चुनौती देने में सफल रहे हैं।विशेष रूप से जिस तरह से उन्होंने क्लाइमैक्स को अंजाम दिया है व कल्पना से परे था। क्लाइमेक्स आपको चौंका देता है। अपने गुरु अब्बास मस्तान से थ्रिलर के गुण सीखने वाले मनन से आने वाले समय बेहतरीन फिल्मों की उम्मीद की जा सकती है। अभिनय की बात करें नील नितिन मुकेश का अब तक का सबसे बेहतरीन परफॉर्मेंस है। एक बिगड़ेल बिजनेसमैन और घर में एक बेटे के किरदार को उन्होंने बखूबी जिया है रजित कपूर शमा सिकंदर, गुल पनाग जैसे कलाकारों ने अपने अपने किरदारों को बखूबी अंजाम दिया है। सिनेमैटोग्राफी और एडिटिंग फिल्म को एक अलग मकान पर ले जाती है! प्रोडक्शन डिजाइनिंग बेहतरीन है। बैकग्राउंड म्यूजिक पर थोड़ा और काम किया जाता तो अच्छा होता। कुल मिलाकर यह कहे तो गलत नहीं होगा अगर आप थ्रिलर फिल्में पसंद करते हैं तो बाईपास रोड आपको निराश नहीं करेगी।     "
Satellite Shankar ,4,"आप सैटेलाइट शंकर की दुनिया से बाहर निकलना नहीं चाहते। निर्देशक इरफान कमल ने जिस संपूर्णता से फिल्म की कहानी और स्क्रीनप्ले गढ़ा है। जिस तरह से उन्होंने हर सीन मैं भावनाओं का तूफान उठाया है, वह वाकई काबिले-तारीफ़ है। यह कहानी है एक फौजी जवान की, जिसे बड़ी मुश्किल से 8 दिन की छुट्टी मिली है और वह अपने घर के लिए निकला है। रास्ते में उसकी ट्रेन मिस हो जाती है और वह अलग-अलग रास्तों से अपने घर के लिए चलता है।इस दरम्यां वह अलग-अलग लोगों से मिलता है और किस तरह वह अपनी भावनाओं से एक इंसान के रूप में उसके नजरिए से चीजों को बदलता है, यही कहानी है सेटेलाइट शंकर की। निर्देशक इरफान कमल और उनके अभिनेता सूरज पंचोली, दोनों ने मिलकर एक ऐसा सिनेमा गढ़ा है, जो लंबे समय तक याद किया जाएगा। सैटेलाइट शंकर की भूमिका में सूरज पंचोली इस तरह रम गए हैं, जैसे खुद ही वह किरदार हों। कुल मिलाकर सैटेलाइट शंकर एक ऐसी फिल्म है, जिसमें हर इमोशन, चाहे वो वह भाई-भाई की हो, मां-बेटे की हो, इंसान से इंसान की हो, फौज की देश से हो... आपको देखने को मिलेगी। यह ऐसी फिल्म है, जिसे आप सपरिवार देख सकते हैं, खास तौर पर अपने बच्चों को यह फिल्म दिखा सकते हैं।"
Ujda Chaman ,2.5,"यह कहानी है चमन (सनी सिंह) की, जो दिल्ली के एक कॉलेज में हिंदी का प्रोफेसर है। राजौरी में रहने वाले पारंपरिक पंजाबी परिवार का यह लड़का शादी लायक हो गया है। सब कुछ अच्छा होते हुए भी शादी में रुकावट का कारण है उसका गंजापन। इसके कारण वह अपने आसपास हंसी का पात्र बना रहता है।ऐसे में उसे मिलती है अप्सरा (मानवी गगरू) जो ओवरवेट है। घरवाले चाहते हैं, दोनों की शादी हो जाए मगर क्या यह शादी हो पाएगी? चमन अपने गंजेपन की हीन भावना से मुक्त हो पाएगा? इसी पर आधारित है फिल्म उजड़ा चमन। निर्देशक अभिषेक पाठक किस फिल्म का सब्जेक्ट तो काफी संजीदा और नया था, मगर अभिषेक से गलती यह हुई कि बॉडी शेमिंग के इस संवेदनशील मुद्दे को सिनेमा के चश्मे से देखना शुरू किया और इसीलिए जो प्रभाव पढ़ना चाहिए था, वो बिल्कुल नहीं पड़ा। सौरभ शुक्ला छोटे से किरदार में आते हैं, मगर छा जाते हैं। मानवी गगरू का संवेदनशील अभिनय फिल्म को थोड़ा बहुत दर्शनीय बनाता है।कुल-मिलाकर उजड़ा चमन एक अति साधारण फिल्म है, जिसे जल्दबाजी का खामियाजा भुगतना पड़ा, क्योंकि किसी मुद्दे पर आधारित फिल्म बाला जल्द ही दर्शकों के सामने होगी। उससे पहले फिल्म रिलीज करने की जल्दबाजी इसके लिए घातक साबित हुई। सारे एक्टर्स होने के बावजूद जो दृश्य बने हैं वे बनावटी साबित होते हैं। पूरी फिल्म में सनी सिंह निर्देशकीय कुशलता के अभाव में अपना संपूर्ण प्रदर्शन नहीं दे पाए।"
Housefull 4 ,2.5,"पहली तीन हाउसफुल फ़िल्मों के मुकाबले हाउसफुल 4 बड़े पैमाने पर बनाई गई फिल्म है। यह कहानी है 3 भाइयों अक्षय, रितेश और बॉबी देओल की, जो लंदन में एक सलून चलाते हैं। एक डॉन के पैसे अपने भुलक्कड़पन के चलते वाशिंग मशीन में डाल देते हैं। अब माइकल भाई के पैसे चुकाने के लिए यह प्लान बनाते हैं, अमीर लड़कियों को अपने प्यार के जाल में फंसाने का और उसके बाद क्या-क्या होता है, इसी ताने-बाने पर बुनी गई है फिल्म हाउसफुल 4।मस्ती, म्यूजिक और ठहाकों से भरी हुई हाउसफुल 4 इस साल दिवाली पर हंसी का रॉकेट छोड़ रही है। हाउसफुल 4 हाउसफुल की सभी परंपराओं को कायम रखते हुए अपनी पहली हाउसफुल से चार कदम आगे निकल गई है। पुरानी फिल्मों के गीतों का संवाद में बदलना। बाहुबली के गीतों का एक अलग अंदाज फिल्म को चार चांद लगा देता है। हाउसफुल एक, दो और तीन की ही तरह तीन सच्चे दिल हीरोज पैसे के लिए अमीर लड़कियों को फंसाने से शुरू होती है और अंततः उन्हें सच्चे प्यार का एहसास होता है। फिल्म के बारे में कोई लॉजिकल बात नहीं की जा सकती पर कहा जा सकता है कि फिल्म लॉजिकली हाउसफुल फोर है...अक्षय ने इस फिल्म में खुद को सुपरस्टार के रूप में एक बार फिर से स्थापित किया है। हर बात में उनका परफेक्शन फिल्म को कंपलीट पैकेज बनाता है। रितेश और बॉबी ने कमाल की लाफ्टर चकरिया चलाई हैं। कृति सेनन उभरकर कॉमेडी में सामने आई हैं। कृति खरबंदा और पूजा हेगडे भी अपनी भूमिकाओं से न्याय करते नजर आती हैं। पापा रंजीत, जॉनी लीवर और आखरी पास्ता यानि चंकी पांडे हाउसफुल परंपरा के पिलर हैं और फिल्म को परफॉर्मेंस से कॉमेडी बम बनाया है।परीक्षित साहनी का अभिनय और शैली सरप्राइज के रूप में सामने आता है। कुल मिलाकर फिल्म पूरी तरह से इलॉजिकल है और लॉजिकली हाउसफुल 4 है। फिल्म पूरी तरह से पैसा वसूल है। वह भले अभिनय हो, निर्देशन हो या प्रोडक्शन हो हर तरह से फिल्म परिपूर्ण है और पूरी तरह से मनोरंजन करती है फिल्म देखें और ठहाकों के साथ दिवाली मनाएं।"
Saand Ki Aankh ,2.5,"ऐसी ही फिल्म इस हफ्ते बॉक्स ऑफिस के मैदान में आ रही है- सांड की आंख। बागपत की शूटिंग स्टार चंद्रो दादी और प्रकाशी दादी, जिन्होंने 60 साल की उम्र में तमाम सारे विरोध और विपरीत परिस्थितियों के बावजूद ना सिर्फ शूटिंग सीखी बल्कि ढेर सारी राष्ट्रीय और अंतरराष्ट्रीय शूटिंग प्रतियोगिताओं में गोल्ड जीतकर देश का मान बढ़ाया, जिनका मानना है तन बूढ़ा होता है मन हमेशा जवान रहता है। यह उन्हीं की प्रेरणादाई जिंदगी पर आधारित फिल्म है।निर्देशक तुषार हीरानंदानी की पकड़ एक-एक दृश्य पर साफ नजर आती है। फिल्म देखकर जब आप बाहर निकलते हैं तो उनकी निर्देशकीय क्षमता की दाद दिए बिना नहीं रह सकते। दादी प्रकाशी और चंद्रो तोमर के किरदार में भूमि पेडणेकर और तापसी पन्नू इस तरह नजर आते हैं, जिस तरह से पिच पर सचिन और धोनी नजर आते थे। दोनों का ही शानदार अभिनय यादगार बन के रह जाता है।इसके अलावा निर्देशक-निर्माता प्रकाश झा घर के मुखिया के रूप में अपनी सशक्त उपस्थिति दर्ज कराते हैं। डॉक्टर यशपाल के किरदार से विनीत कुमार प्यार करवा देते हैं। कुल मिलाकर सांड की आंख एक ऐसी फिल्म है जो आपकी जिंदगी में प्रेरणा भर देगी। भले ही आप किसी भी उम्र के क्यों ना हो। सांड की आंख परिवार के साथ जरूर देखी जानी चाहिए। इसे छोड़ना यानी खुद को एक बेहतरीन सिनेमा से वंचित रखना है।"
Laal Kaptaan ,पांच में से 2 ,"ऐसे में एक इंसान गोसाई (सैफ अली खान) बक्सर युद्ध के असफल होने का कारण एक धोखेबाज नवाब रहमत खान (मानव विज) को मानता आया है, जिसके धोखे के कारण एक बाप और बेटे को फांसी पर चढ़ा दिया गया यह इतनी प्रिडिक्टेबल स्टोरी थी कि उसी समय पता पड़ जाता है कि बच्चा बच जाएगा और बड़ा होकर से बदला लेगा।निर्देशक नवदीप सही मायने में हॉलीवुड स्टाइल की फिल्म बनाना चाहते थे जिसमें काफी हद तक वह सफल भी रहे हैं जिस तरह का शॉट लेने का अंदाज उनका है वह वाकई तारीफ-ए-काबिल है मगर बड़ी स्टारकास्ट, ग्रैंड प्रोडक्शन वैल्यू, अच्छा डिस्ट्रीब्यूशन इन सब पर पानी फेर देता है नवदीप का स्क्रब डिपार्टमेंट। फिल्म काफी सुस्त है झटके-झटके लेकर फिल्म आगे बढ़ती है। कहानी में ऐसे कई कमजोर हिस्से हैं जो आपको साफ दिखाई देते हैं क्या यह फिल्म की टीम को समझ में नहीं आए।अभिनय की अगर बात करें तो सैफ अली खान गुसाईं के किरदार में कमाल का परफॉर्मेंस करते नजर आते हैं। वही नवाब बने मानव विज भी अपनी सशक्त उपस्थिति दर्ज कराते हैं। इसके अलावा दीपक डोबरियाल उल्लेखनीय है। रहस्यमई लड़की बनी जोया हुसैन और सिमोन सिंह भी अपने अपने किरदार में दर्शकों का ध्यान खींच लेती हैकुल मिलाकर 'लाल कप्तान' एक ऐसी फिल्म है जिसमें सब कुछ अच्छा है बड़ी स्टारकास्ट है, अच्छे अच्छे परफॉर्मेंस है दृश्यों में भव्यता है मगर नहीं है तो बस एक अच्छी सशक्त कहानी। इसलिए फिल्म उबाऊ हो जाती है।रेटिंग : पांच में से 2 स्टार "
P Se Pyaar F Se Faraar ,2.5,"पराग छापेकर, मुंबई। कहने को हम 21वीं सदी में जी रहे हैं, मगर अभी भी हिंदुस्तान के कई इलाकों में जात-पात, ऊंच-नीच, छुआछूत का जहर समाज में घुला हुआ है। पिछले दिनों बहुचर्चित फिल्म सैराट और उसका हिंदी रूपांतर धड़क, आयुष्मान खुराना की आर्टिकल 15 आयीं, जो ऐसी ही सामाजिक बुराइयों पर आधारित फिल्में हैं। अब इस सामाजिक बुराई पर करारी चोट करती फिल्म 'प से प्यार फ़ से फरार' दर्शकों के सामने है।इस फिल्म में कोई बड़ा स्टार नहीं है। ना ही धर्मा प्रोडक्शन या यशराज फ़िल्म्स जैसे बड़े निर्माता, इस फिल्म के पीछे हैं। मगर यह फिल्म अपनी बात बड़ी बेबाकी से और खूबसूरती के साथ कहती है। यह कहानी है ओमवीर सिंह की (कुमुद मिश्रा) जो अपने समाज का नेता है। जिसका मानना है कि लड़कियों की शादी मां-बाप की मर्जी से ही होना चाहिए और समाज में ही होनी चाहिए। अगर ऐसा नहीं होता है तो इसके लिए खून-खराबा करने से भी पीछे नहीं हटते।दूसरी तरफ ओमवीर सिंह का भाई राजवीर सिंह (जिमी शेरगिल) है, जो एक समझदार इंसान है और जिसका हिंसा पर कोई विश्वास नहीं। इसलिए समाज के लोग उसे नेता की तरह मानते भी नहीं। ऐसे में एक ऐसी घटना घटती है, जिससे ओमवीर का पूरा परिवार हिल जाता है। ओमवीर की बेटी (ज्योति यादव) अपने प्रेमी सूरज माली (भावेश कुमार) के साथ भाग जाती है।इसके बाद घर में क्या होता है, समाज में क्या होता है। क्या इन दोनों का प्यार सामाजिक रीति-रिवाजों के चलते मंजूर हो पाएगा? क्या होगा इन दोनों प्रेमियों का? इसी पर आधारित है फिल्म प से प्यार फ़ से फरार। निर्देशक मनोज तिवारी ने समाज में फैली इस कुरीति और क्रूरता पर वार तो करारा किया है, मगर बहुत ही खूबसूरती के साथ। अभिनय कि अगर बात करें तो कुमुद मिश्रा पूरी फिल्म में छाए रहे। राजवीर के किरदार में जिमी शेरगिल भी अपनी सशक्त उपस्थिति दर्ज कराते हैं।डेब्यू कर रहे भावेश कुमार में काफी संभावनाएं नजर आती हैं। ज्योति सिंह अभिनय के मामले में एकदम अंजान है। बाकी छोटे-छोटे किरदारों में संजय मिश्रा, जाकिर, बृजेंद्र काला और गिरीश कुलकर्णी प्रभावित करते हैं। कुल मिलाकर कहा जाए तो यह गलत नहीं होगा की प से प्यार फ से फरार सामाजिक कुरीतियों पर प्रहार तो है मगर एक खूबसूरत अंदाज में। भले ही इसमें बड़े स्टार ना हों मगर यह फिल्म मनोरंजक है, आप इसका आनंद ले सकते हैं।"
Ghost ,2.5,"पराग छापेकर, मुंबई। इंसान कितना ही ताकतवर, पैसे वाला और रसूखदार क्यों ना हो। जब भी बुरा समय आता है, तब उसे जो भी कहा जाता है, वह सब करता है। पूजा-पाठ, तंत्र-मंत्र, टोटके जो भी संभव हो, वह सारे हथकंडे आजमाता है, इसके पीछे जो भावना काम करती है वह है डर। सबसे बड़ा डर होता है अनजाने का, जो दिखाई नहीं देता पर नुकसान जरूर करता है। इसी भावना को दुनिया भर के फिल्मकारों ने भरपूर इस्तेमाल किया है।यह कहना भी गलत नहीं होगा डरावनी फिल्में सफलता की गारंटी मानी जाती हैं, मगर साथ ही हॉरर फिल्में बनाना हर किसी के बस का भी नहीं। हिंदी फिल्मों में यह परंपरा रामसे से लेकर रामू तक सफलता से चली और अब इस परंपरा को निभा रहे हैं जाने-माने फिल्म निर्देशक विक्रम भट्ट, जिन्होंने हॉरर फिल्मों पर महारत हासिल कर ली है, इस बार विक्रम लेकर आए हैं घोस्ट, जो एक सच्ची घटना पर आधारित है।यह कहानी है लंदन में बसे एक भारतीय मूल के राजनेता करण खन्ना की (शिवम भार्गव) जिसके ऊपर अपनी पत्नी के खून का आरोप है। सारे सबूत उसके खिलाफ हैं। वह अपनी एडवोकेट सिमरन सिंह (शनाया ईरानी) को कहता है उसने खून नहीं किया, बल्कि उससे यह खून एक आत्मा ने कराया है। पहले तो सिमरन इस बात पर बिल्कुल भरोसा नहीं करती, मगर बाद में जब उसे खुद अनुभव होता है तो करण की बात समझकर उसका केस लड़ने के लिए तैयार हो जाती है।आगे क्या होता है, इसी ताने-बाने पर बुनी गई है फिल्म घोस्ट। विक्रम भट्ट पूरी फिल्म में दर्शकों को सीट पर सिमटने के लिए मजबूर कर देते हैं। बिगड़ी हुई सूरतों वाले भूतों के बिना ही वह आपको डराने में कामयाब हो जाते हैं। अभिनय की बात करें तो टेलीविजन की जानी मानी स्टार शनाया ईरानी अपनी पहली फिल्म में शानदार परफॉर्मेंस करती नजर आती हैं। वहीं अपनी डेब्यू फिल्म कर रहे शिवम भार्गव भी आत्मविश्वास से भरे नजर आते हैं।निर्देशक विक्रम भट्ट सहित दूसरे कलाकार छोटी-छोटी भूमिका में आते हैं और अपना काम न्याय संगत करते हुए नजर आते हैं। कुल मिलाकर निर्देशक विक्रम भट्ट की घोस्ट आपको डराने में कामयाब नजर आती है। अगर आप हॉरर फिल्मों के शौकीन हैं तो निश्चित ही घोस्ट आपको प्यारा लगेगा।"
The Sky Is Pink , 3.5,"द स्काई इज पिंक कोई काल्पनिक कहानी नहीं है बल्कि इस तूफान से दिल्ली में रहने वाला सचमुच का चौधरी परिवार गुजरा है। यह कहानी है निरेन और अदिति की, जिनका बेटा ईशान और बेटी आयशा है। वे जिंदगी की ऐसी लड़ाई लड़ रहे है जिसे सोच कर भी आपके रोंगटे खड़े हो जाएंगे। यह सारे लोग जिंदगी से एक अलग ही संघर्ष की सच्चाई बयान करते हैं।मस्त मौला मस्तीखोर, घर की लाडली टीनएजर आयशा चौधरी बचपन से ही पलमोनरी फाइब्रोसिस से ग्रस्त है। इन सबको पता है की उसकी जिंदगी कम है मगर वो जिस तरह से जिंदगी जी रही है, पर लंबी नहीं पर बहुत बड़ी जरूर है! और अंततः वह दिन आता है जब आयशा का जाना तय हो जाता है! और वो चली जाती है इसके बाद परिवार इस तरह से इस हादसे को झेलता है, यही कहानी है द स्काई इज पिंक की। डायरेक्टर शोनाली बोस ने इस रियल लाइफ कहानी को जिस तरह से पर्दे पर उकेरा है वह वाकई तारीफ के काबिल है। फिल्म में किसी एक पल में भी फॉल्स मोमेंट नहीं आता। हर पल सच्चा और जिंदगी से जुड़ा है। एक अलग तरह का ट्रीटमेंट फिल्म को खास बनाता है। अभिनय की बात करें तो प्रियंका चोपड़ा अदिति के किरदार में इस तरह से समा गई थी मानो वह सचमुच ही अदिति चौधरी ही हो। वहीं निरेन चौधरी के किरदार में अख्तर न्याय करते नजर आए। इसके अलावा आयशा चौधरी के किरदार में जायरा वसीम एकदम सटीक नजर आती है।वहीं ईशान बने रोहित सराफ भी उल्लेखनीय है वह आने वाले समय में बॉलीवुड में और भी बेहतर काम नजर आ सकते हैं। कुल मिलाकर द स्काई इज पिंक एक खूबसूरत फिल्म है। आप जब इसे देखने जाए तो दिमाग में कतई बॉलीवुड मसाला फिल्म ना लाए वरना आपको निराशा होगी। आप इस फिल्म का मजा तभी ले सकते हैं जब आप सिर्फ गवाह बनकर इसे देखना शुरू करें और अनजाने में ही चौधरी परिवार की जिंदगी का हिस्सा हो जाए। संवेदनशीलता के साथ जाइए और आसमान को गुलाबी रंग से रंग दीजिए।स्टार्स- 3.5"
War ,2.5,इसी के साथ वाणी कपूर भी इस फिल्म में बहुत ज्यादा ग्लैमरस लग रही हैं। कुल मिलाकर कहा जाए तो दर्शकों को लुभाने के लिए डायरेक्टर ने इस फिल्म में वो सब डाला है जो आपको पसंद आ सकता है। लेकिन ऑडियंस का फिल्म को लेकर क्या कहना है ये हम आपको बताते हैं। War Movie Review By Audience Live Updates :
Sye Raa Narasimha Reddy ,2.5,"फिल्म नरसिम्हा रेड्डी के जीवन पर आधारित है, जिन्होंने 1857 की क्रांति के 10 साल पहले अपने राज्य उयालपाड़ा से आजादी का बिगुल बजाया था। फिल्म बहुत ही भव्य और दर्शनीय है। निर्देशक सुरेंद्र रेड्डी दर्शकों को 1847 के दशक में ले जाने में पूरी तरह से कामयाब हुए हैं उन्होंने हर छोटी से छोटी चीज का ध्यान रखा है जो उस समय इस्तेमाल होती हो या पाली जाती हो।अभिनय की अगर बात करें तो चिरंजीवी पूरी तरह से छाए रहे। नरसिम्हा रेड्डी के किरदार में एक पल भी नहीं लगा की नरसिम्हा रेड्डी का किरदार चिरंजीवी निभा रहे हैं वह खुद नरसिम्हा रेड्डी ही नजर आ रहे थे। महानायक अमिताभ बच्चन भी अपने किरदार में एकदम जीवंत नजर आ रहे हैं। इसके अलावा किच्छा सुदीप, विजय सेतुपति, जगपथी बाबू, रवि किशन, नयनतारा, तमन्नाह और निहारिका जैसे कलाकार भी भारत के नजर आ रहे और सभी ने उम्दा प्रदर्शन किया है।खासतौर पर किच्चा सुदीप और तमन्ना ने एक ऐसा परफॉर्मेंस दिया है जो अब तक के उनके करियर का सबसे बेहतरीन परफॉर्मेंस है। कुल मिलाकर यह कहा जाए तो गलत नहीं होगा किस सैरा नरसिम्हा रेड्डी ऐसी फिल्म है जिसे मैं सिर्फ इतिहास की नजर से देखना जरूरी है बल्कि एक कलाकृति की तरह भी उसे जाना चाहिए। हालांकि फिल्म की लंबाई थोड़ी ज्यादा है लेकिन फिल्म की गति लंबाई को महसूस नहीं होने देती।रेटिंग 3:30 स्टार"
War ,2.5,"रितिक और टाइगर पहली बार एक साथ आये हैं। टाइगर हमेशा से रितिक को अपना आदर्श मानते आये हैं और अक्सर इंटरव्यूज़ में इस बात को स्वीकार भी करते रहे हैं। अब दोनों बेहतरीन डांसर और एक्शन स्टार साथ आये हैं तो उत्सुकता होना लाज़िमी है। ट्रेलर आने के बाद से ही सोशल मीडिया में फ़िल्म को लेकर एक बेकरारी देखी जा रहा है। दर्शकों की यह बेताबी फ़िल्म के रिव्यूज़ पढ़कर और बढ़ सकती है। यूएई में सेंसर बोर्ड के सदस्य उमेर संधू ने फ़िल्म देखने के बाद ट्विटर पर अपनी प्रतिक्रिया दी है। उमेर के ट्वीट के अनुसार, फ़िल्म में रितिक रोशन और टाइगर श्रॉफ ने ज़बर्दस्त काम किया है। वॉर की जान इसका एक्शन रहेगा। स्क्रीनप्ले में गति है और फ़िल्म का क्लामैक्स दर्शकों को हैरान कर देगा। उमेर के मुताबिक फ़िल्म ब्लॉकबस्टर साबित होगी। उमेर के मुताबिक़, टाइगर ने रितिक को बराबर की टक्कर दी है और कहीं भी उनसे फीके नहीं लगते। वाणी कपूर फ़िल्म में काफ़ी हॉट लगी हैं। अच्छा काम भी किया है। फ़िल्म बॉक्स ऑफ़िस पर कमाई के नये रिकॉर्ड्स कायम कर सकती है। रितिक की परफॉर्मेंस लोगों को चौंका सकती है। उन्हें देखकर लगता है कि ऐसा क्या काम है, जो यह एक्टर नहीं कर सकता। बता दें कि इस साल रितिक की यह दूसरी रिलीज़ है। इससे पहले आयी उनकी फ़िल्म सुपर 30 हिट हो चुकी है, जिसने 146 करोड़ का कलेक्शन बॉक्स ऑफ़िस पर किया था। उस फ़िल्म में रितिक ने आनंद कुमार का रोल निभाया था, जिन्होंने पटना की सुपर 30 कोचिंग शुरू की थी। उस फ़िल्म में भी रितिक की काफ़ी तारीफ़ हुई थी। अब वॉर में उन्होंने ज़बर्दस्त यू-टर्न लिया है। एक सीधे-सादे निम्नवर्गीय किरदार से वो एक्शन हीरो बन गये हैं। यह परिवर्तन देखना भी दिलचस्प होगा। ■ The film's action sequences are bound to take your breath away.■ Full on Racy Screenplay & Climax will Blow your mind.■ BLOCKBUSTER !"
Little Baby ,3 ,"यह कहानी है दुष्यंत( प्रियांशु चटर्जी) जो पुलिस ऑफिसर है, और उसकी बेटी साशा( गुलनाज सिगनपोरिया) की, दोनों बाप-बेटी का रिश्ता सामान्य नहीं है। साशा अभी जवानी में कदम रख रही है और साथ-साथ किसी गलतफहमी की वजह से अपने पिता को दोषी मानती है, इसीलिए विद्रोह के तौर पर जीवन में प्यार पाने के लिए अजीबो गरीब एक्सपेरिमेंट करती रहती है। बाप बेबस होकर बेटी को बर्बाद होते देखता रहता है| क्या साशा कभी अपने पिता का दर्द समझ पाएगी। क्या कभी साशा अपनी गलती समझ कर पिता के प्यार को समझ पाएगी इसी ताने-बाने पर बुनी गई है फिल्म 'लिटिल बेबी'।निर्देशक शेखर झा की फिल्म टेक्निकली थोड़ी कमजोर जरूर है मगर भावनाओं को उन्होंने भली भाती उकेरा है। एक बेबस लाचार बाप की भूमिका में प्रियांशु चटर्जी अपने किरदार के साथ पूरी तरह से न्याय करते हैं वही एक बिगड़ैल विद्रोही टीनएजर लड़की के किरदार में गुलनाज भी पूरी तरह से रमी नजर आती है।कुल मिलाकर यह कहा जाए तो गलत नहीं होगा कि 'लिटिल बेबी' मैं कोई बहुत बड़ा स्टार कास्ट तो नहीं है, ना ही इसे किसी बड़े प्रोडक्शन हाउस ने प्रोड्यूस किया है। मगर आज के दौर में बच्चों से मां-बाप का रिश्ता उनका व्यवहार कई तरह के समीकरण बिगाड़ रहा है वही मां-बाप भी अपनी औलाद को समझने में कहीं ना कहीं चुक कर रहे हैं और इसी मुश्किल स्थिति को समझने की कोशिश फिल्म कर रही है। इसलिए इससे देखा जा सकता हैरेटिंग : 3 स्टार्स"
Prassthanam ,2.5,"इस परिवार में दबंग नेता बलदेव सिंह( संजय दत्त), उनकी पत्नी सरोज( मनीषा कोइराला), उनका बेटा आयुष (अली फजल) और छोटा बेटा विवान ( सत्यजीत दुबे) है। सरोज परिवार का शक्ति केंद्र है। उसकी बात खुद बलदेव सिंह भी नहीं टाल सकते। बड़ा बेटा आयुष नैतिक मूल्यों का समर्थक है। काफी लोकप्रिय भी छोटा बेटा विवाह बिगड़ैल रईसजादा है। बात-बात पर हाथापाई लड़ाई-झगड़ा उसके लिए बड़ी आम बात है!इलेक्शन का दौर है। वोटों का समीकरण, चुनावी भाषण, अपोजिशन का सेटलमेंट, यह सारा हाई वोल्टेज पॉलिटिकल ड्रामा साथ-साथ चल रहा है और इसके बीच इस परिवार के आपसी तनाव और उलझे हुए रिश्ते यही मूल विषय है फिल्म प्रस्थानम का। निर्देशक देवा कट्टा की फ़िल्म की विषय-वस्तु तो बहुत रोचक है मगर लेखन विभाग ने गड़बड़ कर दी!इतने सारे किरदारों को दर्शकों से रूबरू कराने में पूरा पहला हाफ चला गया। सच्ची कहानी शुरू होती है इंटरवल के बाद। तब तक दर्शक ऊब गया होता है! बलदेव सिंह और आयुष के किरदारों को छोड़कर बाकी सारे किरदार सही लिखने के अभाव में बेमानी साबित होते हैं। अभिनय की अगर बात करें तो संजय दत्त, मनीषा कोईराला, जैकी श्रॉफ, चंकी पांडेय, अली फजल और सत्यदेव दुबे जैसे कलाकारों ने अपने-अपने किरदारों के साथ पूरी तरह न्याय किया है, लेकिन निर्देशक मनीषा कोईराला, जैकी श्रॉफ, चंकी पांडेय, अमायरा दस्तूर जैसे कलाकारों के साथ पूर्ण न्याय नहीं किया है। इनके किरदार कब आते हैं, कब चले जाते हैं, समझ में नहीं आता।कुल मिलाकर प्रस्थानम एक साधारण फिल्म है। अगर आप संजय दत्त और दूसरे कलाकारों के जबरदस्त फैन हैं तो आप यह फिल्म देखने जा सकते हैं। वरना अगले हफ्ते का इंतजार करें।"
The Zoya Factor ,3 ,"यह कहानी है दिल्ली में रहने वाली जोया सोलंकी की जो अपने पिता और भाई के साथ रहती है और दोनों ही क्रिकेट के बेइंतहा दीवाने हैं! जोया का जन्म 25 जून 1983 को हुआ था जब इंडिया ने अपना वर्ल्ड कप कपिल देव की कप्तानी में जीता था। उसके पिता का मानना है की जोया ‘क्रिकेट’ के लिए लकी है| एक एडवरटाइजिंग कंपनी में जूनियर कॉपीराइटर है और उसे अपने असाइनमेंट के भारतीय क्रिकेट टीम के पास जाना पड़ता है जहां पर यह बात वह बताती है कि वह भारतीय क्रिकेट टीम के लिए लकी है उसके पिता का मानना है।लगातार हार रही भारतीय क्रिकेट टीम उस दिन जीत हासिल करती है, और पूरी टीम का मानना यह होता है उस दिन की जीत जोया की के कारण हुई है मगर कप्तान निखिल खोड़ा( दुलकर सलमान) कहते हैं कि यह सब फालतू बातें हैं और खेल सिर्फ मेहनत के साथ जीते जा सकते हैं। मगर भारतीय टीम के दूसरे सदस्यों ने जॉया को लकी चार्म मान लिया है। अब इन परिस्थितियों में आगे क्या होगा इसी ताने-बाने पर बुनी गई है फिल्म द जोया फैक्टर।निर्देशक अभिषेक शर्मा इस फिल्म में ग्रामेटिकली करेक्ट फिल्म बनाते हैं! बहुत ही हल्की-फुल्की मनोरंजक फिल्म बनाने मैं कामयाबी भी हासिल करते हैं! मगर फिल्म कुछ कहती नहीं है! मगर निश्चित ही यह हल्की-फुल्की मनोरंजन है।अभिनय की अगर बात करें तो सोनम कपूर और दुलकर सलमान दोनों की ही केमिस्ट्री काफी अच्छी है दोनों ही अपने किरदारों के साथ पूरी तरह से न्याय करते नजर आते हैं! अंगद बेदी अपनी सशक्त उपस्थिति दर्ज कराते हैं! एक लंबे समय के बाद सिकंदर खेर अपने सहज अभिनय से दर्शकों का दिल जीत लेते हैं! वहीं संजय कपूर उनका भरपूर साथ देते हैं!फिल्म का लेखन काफी रोचक है जिस तरह से अभिषेक ने स्क्रिप्ट को लिखा है पूरी फिल्म आपको गुदगुदाती रहती है। खासतौर पर कॉमेंटेटर के संवादों में दर्शकों को एक अलग तरह की लिखावट आकर्षित करती है। कुल मिलाकर जोया फैक्टर कोई महान फिल्म तो नहीं मगर एक हल्की-फुल्की मनोरंजक फिल्म जरूर है जिसे आप एक बार देख सकते हैं।रेटिंग : 3 स्टार "
Pal Pal Dil Ke Paas ,2.5,"इस दौरान सनी देओल ने अपनी एक अलग पहचान बनाई। अब ढाई किलो के हाथ वाले सनी देओल का बेटा करण देओल दर्शकों के सामने आ रहा है, जिसका इंतजार देओल प्रेमी बेसब्री से कर रहे थे। यह कहानी है करण सहगल (करण देओल) की, जो हिमाचल में पर्वतारोहण का कैंप चलाता है। जिसके माता-पिता बर्फ के तूफान की चपेट में आकर दुनिया छोड़ चुके हैं। बचपन से करण इन पहाड़ों में पला-बढ़ा है और उसे पहाड़ों से बहुत प्यार है। दूसरी तरफ दिल्ली की वीडियो ब्लॉगर सेहर सेठी (सहर बाम्बा) है जो नक-चढ़ी और काफी लाड़-प्यार में पली-बढ़ी लड़की है। उसे मजबूरन करण सेठी के कैंप में आना पड़ता है।उसका पूरा फोकस इस बात पर होता है कि वह साबित कर दे करण सेठी का कैम्प सिर्फ पैसे लूटने के का ज़रिया है और वहां आने का कोई फायदा नहीं। ऐसे में यह दोनों पर्वतारोहण के लिए निकल पड़ते हैं और जाहिर तौर पर इन दोनों के बीच प्यार हो जाता है। आगे क्या होता है, इसी पर आधारित है फिल्म पल पल दिल के पास। सनी देओल ने अपने बेटे को लॉन्च करने के लिए निर्देशकीय कमान खुद संभाली है!एक निर्देशक के तौर पर सनी ने एक अलग दुनिया बनाने में निश्चित तौर पर कामयाबी पाई है। दर्शक पहाड़ों की खूबसूरती में खो जाते हैं। निर्देशक की मेहनत साफ नजर आती है। सब कुछ अच्छा है, मगर जिस उद्देश्य फिल्म बनाई गई थी, उस पर थोड़ी मेहनत कम की गई है। सहर बाम्बा के रूप में बॉलीवुड को निश्चित तौर पर एक नई अभिनेत्री मिली है, जिसमें ढेर सारी संभावनाएं मौजूद हैं।उन्हें पर्दे पर देखकर कोई नहीं कह सकता, यह उनकी डेब्यू फिल्म है। वहीं दूसरी ओर करण देओल को एक अभिनेता के तौर पर काफी मेहनत की ज़रूरत है। फिल्म का संगीत काफी अच्छा है। सिनेमैटोग्राफी बेहतरीन है। एडिटिंग पर थोड़ा और काम किया जाता तो अच्छा होता। कुल मिलाकर अगर आप देओल परिवार के फैन हैं और अगर आप उम्मीद लेकर ना जाएं तो पल पल दिल के पास में पहाड़ों की रोमांचक यात्रा और इन बर्फीले पहाड़ों के बीच पनपती लव स्टोरी शायद लुभा सकती है।"
Dream Girl ,2.5,"छोटे से शहर में रहने वाला कर्मवीर( आयुष्मान खुराना) बचपन से ही लड़की की आवाज निकालने में महारत रखता है। उसके पिता दिलजीत( अनु कपूर) जो मरणोपरांत लगने वाले सामान के विक्रेता है, उनके साथ कर्मवीर अपनी बेरोजगार जिंदगी बसर कर रहा है| कभी-कभी राधा या सीता का किरदार निभाते हुए उसे इनाम मिल जाता है जो पिता के कर्ज निपटाने में खर्च हो जाता है।ऐसे में उसे नौकरी मिलती है कॉल सेंटर में जहां पर वह लड़की की आवाज में दुनिया भर से बातें करता है और धीरे-धीरे उसे पता पड़ता है कि दुनिया में कितना अकेलापन है | पूजा के प्यार में पूरा शहर पड़ा हुआ है लेकिन मामला वहां पर गड़बड़ा जाता है जहां पर उसके आसपास के लोग भी पूजा से प्यार करने लगते हैं| आगे क्या होता है इसी ताने-बाने पर बनी हुई है फिल्म ड्रीम गर्ल।निर्देशक राज शांडिल्य पहली फिल्म से साबित करते हैं एक बेहतरीन स्क्रिप्ट के साथ उनकी निर्देशकीय पकड़ फ्रेम दर फ्रेम कहीं भी ढीली नहीं होती। अभिनय की बात करें तो आयुष्मान खुराना एक बार फिर से बाजी मार ली जाते हैं। माही के रूप में नुशरत भरुचा खूबसूरत तो लगी ही है साथ ही उन्होंने बेहतरीन काम भी किया है। अन्नू कपूर एक बहुत ही मंजे हुए कलाकार है उनकी उपस्थिति फिल्म में चार चांद लगा देती है इसके अलावा मनजोत सिंह अपनी सशक्त उपस्थिति दर्ज कराते हैं! विजय राज राजेश शर्मा राज भंसाली अभिषेक बनर्जी जैसे कलाकार फिल्म को विश्वसनीयता देते हैं!फिल्म का संगीत मीत ब्रदर्स में बहुत ही बेहतरीन दिया है...कुल मिलाकर ड्रीम गर्ल एक बेहद मनोरंजक फिल्म है जिसका आनंद आप उठा सकते हैं।ड्रीम गर्ल : 4 स्टार "
Chhichhore , 4 ,"फिल्म यूनिवर्सिटी में पढ़ने वाले 7 दोस्तों की कहानी है और अब लोग फिल्म को देखने की सलाह दे रहे हैं। कॉलेज आधारित कहानी भी लोगों को काफी पसंद आ रही है। यह अन्नी, माया, सेक्सा, एसिड, बेवड़ा और मम्मी जैसे दोस्तों की कहानी है। ये सारे ही एक इंजीनियरिंग कॉलेज में पढ़ते हैं, इनके आपसी रिश्ते, जज्बात प्रतिस्पर्धा और हार-जीत पर यह कहानी आगे बढ़ती है। निर्देशक ने व्यावसायिक परीक्षाओं के दौरान विद्यार्थियों पर किस तरह का बोझ और मानसिक तनाव काम करता है, इसे बेहद खूबसूरती के साथ कहानी में पिरोया है। इस फ़िल्म में वह सब कुछ है, जो आप देखना चाहते हैं। दोस्त है, मस्ती है, प्यार-मोहब्बत है, ज़िंदगी है और साथ ही है ज़िंदगी की जवाबदारी भी। अगर लोगों के रिएक्शन की बात करें तो लोग इस तरह के कमेंट दे रहे हैं-बता दें कि यह फिल्म नितेश तिवारी ने डायरेक्ट की है, जिन्होंने दंगल जैसी सफल बनाई थी। खास बात ये है कि इस बार भी वो इस फिल्म में सफल रहे हैं। फिल्म में लोग कहानी को काफी पसंद कर रहे हैं और कलाकारों का प्रदर्शन भी काफी अच्छा है। मनोरंजन से भरपूर फिल्म को लोग पैसा वसूल बता रहे हैं। फिल्म के रिव्यू तो काफी अच्छे आ रहे हैं, लेकिन अब देखना यह है कि बॉक्स ऑफिस पर यह फिल्म कितना कमाल दिखा पाती है..."
Chhichhore Critic , 4 ,"शत्रुघ्न सिन्हा, विनोद खन्ना और मीना कुमारी स्टारर 'मेरे अपने' से लगाकर करण जौहर की 'स्टूडेंट ऑफ द ईयर 2' तक यह परंपरा लगातार जारी है। इसी कड़ी को आगे बढ़ाते हुए निर्देशक नितेश तिवारी की फ़िल्म छिछोरे दर्शकों के सामने आ रही है। यह अन्नी, माया, सेक्सा, एसिड, बेवड़ा और मम्मी जैसे दोस्तों की कहानी है। ये सारे ही एक इंजीनियरिंग कॉलेज में पढ़ते हैं, इनके आपसी रिश्ते, जज्बात प्रतिस्पर्धा और हार-जीत पर यह कहानी आगे बढ़ती है।निर्देशक ने व्यावसायिक परीक्षाओं के दौरान विद्यार्थियों पर किस तरह का बोझ और मानसिक तनाव काम करता है, इसे बेहद खूबसूरती के साथ कहानी में पिरोया है। इस फ़िल्म में वह सब कुछ है, जो आप देखना चाहते हैं। दोस्त है, मस्ती है, प्यार-मोहब्बत है, ज़िंदगी है और साथ ही है ज़िंदगी की जवाबदारी भी।'दंगल' जैसी सफल फ़िल्म देने वाले नितेश तिवारी एक बार फिर 100% सफल रहे हैं। उन्होंने साबित कर दिया सही मायने में कहानी से बड़ा सुपरस्टार कोई नहीं होता। अभिनय की बात करें तो सुशांत सिंह राजपूत, श्रद्धा कपूर, वरुण शर्मा, तुषार पांडे, नवीन पॉलिशेट्टी, ताहिर भसीन, सहर्ष कुमार और प्रतीक बब्बर सभी ने शानदार परफॉर्मेंस दी है।कुल मिलाकर अगर आप अपनी सुनहरी यादों में खो जाना चाहते हैं, अपने दोस्तों को याद करना चाहते हैं, कॉलेज केंपस और उसके बाद की ज़िंदगी को समझना चाहते हैं। साथ-साथ भरपूर मनोरंजन भी चाहते हैं तो आपको छिछोरे ज़रूर देखनी चाहिए। मनोरंजन की पूरी गारंटी है।"
Saaho ,2.5,"नई दिल्ली, जेएनएन। प्रभास स्टारर फिल्म साहो रिलीज हो गई और रिलीज से पहले काफी फिल्म का काफी प्रमोशन किया गया। लोगों ने फिल्म की तुलना बाहुबली से की और 350 करोड़ का बजट होने की वजह से काफी उम्मीदें भी लगाई। हालांकि, फिल्म देखने पहुंचे दर्शकों को इस बार प्रभास का एक्शन रास नहीं आया और उन्होंने ट्विटर पर इसका मजाक उड़ाना शुरू कर दिया। वहीं फिल्म क्रिटिक भी फिल्म से ज्यादा खुश नहीं दिखाई दिए और कई एक्सपर्ट ने तो फिल्म को आधा स्टार ही दिया।फिल्म रिलीज के बाद से ट्विटर प्रभास और उनकी फिल्म को लेकर मीम्स की बाढ़ आ गई है। लोग फोटो एडिट करके या किसी अन्य फोटो के साथ मजेदार कैप्शन देकर फिल्म का रिव्यू दे रहे हैं। सोशल मीडिया पर ये मीम्स काफी वायरल हो रहे हैं और लोग बाहुबली से जोड़कर भी साहो का मजाक बना रहे हैं। हालांकि फिल्म बॉक्स ऑफिस पर अच्छा प्रदर्शन कर रही है और भारत ही नहीं अमेरिका में भी अच्छा पैसा कमा रही है।फिल्म के बाद लोगों ने शेयर किए कुछ ऐसे मजेदार मीम्स...बता दें कि ट्रेड एक्सपर्ट तरण आदर्श ने फिल्म को आधा स्टार दिया है और इसमें खर्च हुए करोड़ों रुपयों को वेस्ट बताया है। साहो को नॉर्थ इंडिया में करीबन 4500 और तेलंगाना-आंध्रप्रदेश में 2000 से ज्यादा स्क्रीन्स मिली हैं। बॉलीवुड हंगामा की रिपोर्ट में दावा किया गया कि मॉर्निंग शोज़ में ऑक्यूपेंसी 60 तक फीसदी रही। साहो के पहले दिन के कलेक्शंस को बढ़ाने में एडवांस बुकिंग का भी काफ़ी योगदान रहा।  "
Jabariya Jodi , 5 में से 2 स्टार,"जबरिया जोड़ी बनाने की परंपरा को चलाने के लिए संगठित माफिया काम करता है। इस मुद्दे पर आधारित जबरिया जोड़ी बनाई गई है। निर्देशक प्रशांत सिंह की फिल्म की कहानी का रियलिज्म से दूर-दूर तक कोई वास्ता नहीं है। इस विकृत मुद्दे पर बॉलीवुडिया ग्लैमर डालकर एक कमर्शियल फिल्म बनाने की कोशिश की गई है। प्रशांत अगर इस पर थोड़ी और मेहनत करते तो शायद इस फिल्म का अंदाज़ अलग होता।बिहार के एक दबंग हुकुम सिंह (जावेद जाफरी) जबरिया जोड़ी का माफिया चलाते हैं और उसके मुताबिक यह एक समाज सेवा है जिससे दहेज से बचा जा सकता है। उसके इसी धंधे में ना चाहते हुए भी उसका बेटा अभय सिंह (सिद्धार्थ मल्होत्रा) भी आता है। दूसरी तरफ बबली यादव (परिणीति चोपड़ा) जो एक मध्यम वर्गीय परिवार की बेटी है मगर स्वभाव से दबंग है। इन दोनों की मुलाकात एक शादी के दौरान होती है और बबली अभय की तरफ आकर्षित हो जाती है। दोनों को पता पड़ता है कि एक दूसरे को बचपन से चाहते थे मगर बबली के पिता के शहर छोड़ने के बाद वो जुदा हो गए। इन दोनों के प्यार, इकरार और तकरार पर जबरिया जोड़ी आधारित है।अभिनय की बात करें तो सिद्धार्थ मल्होत्रा और परिणीति चोपड़ा ने बिहारी चरित्र मैं खुद को ढालने के लिए जी तोड़ कोशिश की मगर फिर भी बिहार में रहने वाले पंजाबी ज्यादा लगे। जावेद जाफरी एक समर्थ अभिनेता हैं और इस फिल्म में उनका किरदार एकदम अलग है जिसे उन्होंने पूरे सामर्थ्य से निभाया। संजय मिश्रा और नीरज सूद की जोड़ी फिल्म की बोरियत दूर करती नजर आती है। वह जब भी स्क्रीन पर आते हैं मुस्कुराहट आ जाती है। कुल मिलाकर जबरिया जोड़ी एक सामान्य फिल्म है जो शायद छोटे सेंटर्स पर दर्शकों को रास आये। अब खबरों के साथ पायें जॉब अलर्ट, जोक्स, शायरी, रेडियो और अन्य सर्विस, डाउनलोड करें जागरण एप "
Khandaani Shafakhana , 5 में से 1.5 स्टार,"बेबी बेदी (सोनाक्षी सिन्हा) मां और भाई के साथ दिल्ली में रहती है। निम्न मध्यमवर्गीय इस परिवार में सिर्फ बेबी ही कमाऊ है। बड़ी ही जद्दोजहद से गुज़र रही जिंदगी के बीच अचानक बेबी को मिल जाती है उसके मामा की प्रॉपर्टी। जिसमें शर्त यह है बेबी 6 महीने तक खानदानी शफाखाना चलाएगी जिसमें सेक्स से जुड़ी बीमारियों का यूनानी तरीके से इलाज होता है। अब इसके बाद शुरू होता है बेबी का संघर्ष। लड़की हकीम से कोई भी सेक्स से जुड़ी समस्या पर बात नहीं करना चाहता। साथ ही साथ समाज उसके लिए और मुश्किलें खड़ी करते जाता है। हालांकि विषय बहुत संजीदा है क्योंकि समाज में अभी भी सेक्स पर खुलेआम बातचीत नहीं की जा सकती और यही फिल्म की मुख्य धारा भी कहती है।मगर इस संजीदा विषय पर जिस रिसर्च और ट्रीटमेंट की जरूरत थी उसका अभाव फिल्म में साफ नजर आता है। निर्देशिका के सामने यह दुविधा लगातार बनी रही कि वह एक कमर्शियल फिल्म बना रही हैं या एक विकी डोनर और शुभ मंगल सावधान की परंपरा का रियलिस्टिक सिनेमा। उनकी यह दुविधा पर्दे पर साफ नजर आती है। इस मुद्दे पर कॉमेडी बनाते हुए जिस गंभीरता की जरूरत थी वह पूरी फिल्म में नदारद नजर आती है।अभिनय की बात करें तो सोनाक्षी सिन्हा का किरदार दिल्ली 6 की एक पंजाबी लड़की का है। ये निर्देशक की समझाने की कमी थी या सोनाक्षी ने उस किरदार को समझने की कोशिश ही नहीं की, यह तो पता नहीं मगर बेबी बेदी कहीं भी दिल्ली 6 की नजर नहीं आती हैं। बादशाह एक बहुत अच्छे रैपर हैं मगर अभिनय उनके बस का नहीं उन्हें आने वाले समय में भी इससे दूर रहना चाहिए। कुलभूषण खरबंदा और अनु कपूर जब जब पर्दे पर आते हैं अपनी सशक्त उपस्थिति दर्ज कराते हैं। घनश्याम गर्ग ने भी शानदार अभिनय से अपनी उपस्थित दर्ज करवाई। वरुण शर्मा ठंडी हवा के झोंके की तरह सुकून देते हैं। कुल मिलाकर खानदानी शफाखाना एक औसत फिल्म है जिसके ऊपर समय और पैसा लगाने की जरूरत से ज्यादा ही आवश्यकता हो तो लगाया जाए अन्यथा अगले हफ्ते का इंतजार किया जाए।अब खबरों के साथ पायें जॉब अलर्ट, जोक्स, शायरी, रेडियो और अन्य सर्विस, डाउनलोड करें जागरण एप "
Judgementall Hai Kya , 5 में से 3 (तीन) स्टार,"बॉबी डबिंग आर्टिस्ट है और अलग-अलग किरदारों की डबिंग करते हुए वह कैरेक्टर उसके अंदर समा जाते हैं।कभी वह पुलिस इंस्पेक्टर बन जाती है तो कभी चुड़ैल। उसके सामने जो घट रहा है सच लगने लगता है। ऐसे में बॉबी के यहां एक दंपत्ति किराएदार आते हैं और इनमें से केशव बॉबी को पसंद आने लगता है। लेकिन कुछ दिनों में किशोर की पत्नी की रहस्यमय मृत्यु हो जाती है। बॉबी को पूरा शक है कि केशव ने ही अपनी पत्नी का खून किया है और वह यह पुलिस को बताती भी है। वहीं केशव को लगता है कि उसकी पत्नी का खून बॉबी ने किया है।पुलिस इसे एक्सीडेंट केस समझकर बंद कर देती है। मगर बॉबी के दिमाग में शक घर करके बैठ जाता है कि उसकी पत्नी का खून केशव ने ही किया है। उसके बाद क्या-क्या होता है इसी ताने-बाने पर बुनी गई है जजमेंटल है क्या।इस फिल्म का सबसे बड़ा प्लस प्वाइंट है इसका निर्देशन और कहानी। फिल्म के निर्देशक प्रकाश को इसी फिल्म के तेलुगू वर्जन के लिए राष्ट्रीय पुरस्कार से नवाजा गया था और उन्होंने ही इसे हिंदी में बनाया है। फिल्म बॉलीवुड की वीडियो मसाला मनोरंजक फिल्मों में से नहीं है मगर जिस तरह से स्क्रीनप्ले रचा गया है जिस तरह से किरदारों को बनाया गया है यह फिल्म आप को बांधे रखने में कामयाब होती है।पहले भाग में फिल्म कहीं भी आगे नहीं बढ़ती मगर इंटरवल के बाद कई सारे ट्विस्ट्स एंड टर्न्स आपको फिल्म से बांधे रखने पर मजबूर कर देते। फिल्म में किरदार बहुत ही कम है तो जाहिर तौर पर फिल्म का सारा दारोमदार राजकुमार राव और कंगना के ही कंधे पर था। इन दोनों ने यह जिम्मेदारी बड़ी सफलता से निभाई है। इस किरदार के लिए कंगना रनौत से बेहतर अभिनेता कोई हो ही नहीं सकता था। जिस तरह मानसिक बीमार व्यक्ति का किरदार उन्होंने निभाया है वह काबिले तारीफ है। राजकुमार राव फिल्म दर फिल्म साबित करते जाते हैं उनकी सफलता का राज सिर्फ और सिर्फ उनका सशक्त अभिनय है।कुल मिलाकर जजमेंटल है क्या कोई बॉलीवुड की मनोरंजक कमर्शियल फिल्म तो नहीं लेकिन बिल्कुल ही अलग जोनर की अलग किरदारों की अलग ट्रीटमेंट की एक ऐसी कहानी है जिनकी दुनिया में शायद आप झांकना पसंद करें। वाकई लीक से हटकर फिल्म क्या होती है यह जानने के लिए आप यह फिल्म देख सकते हैं।अब खबरों के साथ पायें जॉब अलर्ट, जोक्स, शायरी, रेडियो और अन्य सर्विस, डाउनलोड करें जागरण एप "
"Judgementall Hai Kya, Experimental भी, Kangana-Rajkummar की जोड़ी को दर्शकों ने दिए इतने स्टार",2.5,"लोग कंगना रनौत और राजकुमार राव की जोड़ी को एक बार फिर पर्दे पर देखने के लिए आतुर नजर आएंl दर्शकों से पूछे जाने पर उन्होंने फिल्म कंगना रनौत और राजकुमार राव की केमेस्ट्री देखने के लिए आने की बात कहींl वही कुछ दर्शकों ने फिल्म के टाइटल को रोचक और दिलचस्प बतायाl कुछ लोगों को इस फिल्म में का कंगना का लुक पसंद आयाl        View this post on Instagram            A lot of truth is said in jest! Meet Bobby on 26th July! . . . . . . @rajkummar_rao @ektaravikapoor @shobha9168 @ruchikaakapoor @shaaileshrsingh @prakashkovelamudi @kanika.d @balajimotionpictures @ZeeMusicCompany @Karmamediaent @Zeestudiosint #JudgeMentallHaiKya #JudgeMentallHaiKyaOn26thJuly #TrustNoOneइंटरवल में दर्शकों से पूछे जाने पर उन्होंने बताया कि फिल्म ने उन्हें अब तक बांधे रखा हैं और फिल्म उन्हें कही भी बोझिल नहीं लगी हैंl फिल्म को जिस प्रकार एक सस्पेंस पर लाकर इंटरवल किया गयाl वह भी उन्हें पसंद आयाl        View this post on Instagram            #JudgeMentallHaiKya. Thank you for all your love guys. GRATITUDE 🙏 ❤️.फिल्म की समाप्ति पर दर्शकों के चेहरे पर मुस्कान थीl सभी फिल्म को सराह रहे थेl कुछ को फिल्म थोड़ी समझ से बाहर भी लगीl उनका मानना था कि फिल्म थोड़ी क्न्फ्युस करती हैंl जबकि कुछ दर्शकों का मानना था कि इस फिल्म को एकदम जीवंत रखते हुए बनाया गया है और ऐसा जानर भारत में नया है जोकि उन्हें पसंद भी आयाlइस फिल्म को दर्शकों ने दिए 3 स्टारगौरतलब है कि जजमेंटल है क्या एक सस्पेंस थ्रिलर फिल्म हैl फिल्म में कंगना रनौत को एक एक्यूट साइकोसिस नामक दिमागी बीमारी होती है लेकिन उसे किस प्रकार मात देकर वह एक बड़े संकट का सामना करती हैl उसे इस फिल्म में सस्पेंस और थ्रिलर के माध्यम से दर्शाया गया हैl फिल्म के शुरुआत में कंगना रनौत का बचपन दिखाया गया है कि किस प्रकार व उनके माता-पिता बचपन में ही एक हादसे में गुजर जाते हैंl कंगना रनौत का बचपन बहुत ही पीड़ादायक हैl इसके पीछे कारण यह है कि कंगना के फ़िल्मी पिता मां के साथ मारपीट किया करते है और साथ ही पत्नी पर शक भी करते हैंl इसी में दोनों की एक्सीडेंट में मौत भी हो जाती हैl        View this post on Instagram            BTS from the screening today 🥰 Song: Spirit by @beyonce . . #JudgementallHaiKyaकंगना को बड़े होने पर हिरोइन बनने का शौक होता हैl इसलिए अलग-अलग भूमिकाओं को अपने असल जीवन में भी लाती रहती हैंl एक दिन अचानक उनके घर राजकुमार राव अपने पत्नी के साथ पेइंग गेस्ट बनकर आते हैं और उनके साथ रहने के दौरान कंगना रनौत को राजकुमार राव के इरादों का पता चल जाता है और इसी बीच राजकुमार राव की पत्नी की भूमिका निभा रही अमायरा दस्तूर की मृत्यु हो जाती हैl पुलिस इसे एक्सीडेंट मानती है लेकिन कंगना रनौत को राजकुमार राव पर शक होता है और वह उनका सिर फोड़ देती हैl इसके चलते पुलिस उन्हें 2 साल के लिए मानसिक अस्पताल में भेज देती हैlयहां फिल्म का मध्यांतर होता हैंl        View this post on Instagram            #JudgementalHaiKya on 26th July. @ektaravikapoor @team_kangana_ranaut @shobha9168 @ruchikaakapoor @prakashkovelamudi @kanika.d @shaaileshrsingh @balajimotionpictures @Karmamediaent #JudgementallHaiKya #JudgementallHaiKyaOn26thJuly #TrustNoOneमानसिक अस्पताल से निकलने के बाद कंगना रनौत लंदन अपनी बहन के पास जाती हैं और राजकुमार राव की शादी तब तक कंगना की कजिन के साथ हो चुकी होती हैl राजकुमार राव कंगना रनौत को लंदन में देख डर जाते हैंl कंगना राजकुमार को लेकर आगे क्या रुख रखती है? कंगना क्या वाकई पागल होती हैं? कंगना की इस दुनिया को रामायण 2.0 के अनुसार भी ढाला गया हैंl फिल्म में रामायण के नए वर्जन को अत्याधुनिक तरीके से सीता के दृष्टिकोण से भी दर्शाया गया हैl लोगों को सीता की अग्नि परीक्षा वाला सीन भी अधिक पसंद आयाlफिल्म का कलर टोन जीवंत रखा गया हैl फिल्म में कंगना रनौत ने अपनी भूमिका के साथ पूरा न्याय किया हैl राजकुमार राव और उनकी जोड़ी लाजवाब हैl दोनों अंत तक लोगों को कुर्सी से बांधे रखते हैंl फिल्म का निर्देशन भी फिल्म की थ्रिलिंग एलिमेंट को बढ़ाता हैंl इस फिल्म के साथ राजकुमार राव और कंगना रनौत दोनों ही सफलता से एक्सपेरिमेंट करते नजर आते हैंl फिल्म में अमायरा दस्तूर, इरा दूबे और जिम्मी शेरगिल भी स्पेशल रोल में हैंl  अब खबरों के साथ पायें जॉब अलर्ट, जोक्स, शायरी, रेडियो और अन्य सर्विस, डाउनलोड करें जागरण एप "
Super 30 ,2.5,"Hrithik Roshan's Super 30 First-cut Review 2019 Live updates:12.15 am: फिल्म देखने के बाद दर्शकों का रिस्पॉन्स अच्छा था। दर्शकों ने फिल्म की कहानी और रितिक के अभिनय को खूब सराहा है। 12.00 am: गणितज्ञ आनंद कुमार के जीवन पर बनी फिल्म की कहानी इंस्पायर करता है। दर्शकों को फर्स्ट हाफ के बाद सेकेंड हाफ भी खूब पसंद आ रहा है। 11.30 am: रितिक रोशन के अभिनय, गेटअप और लुक को काफी सराहा जा रहा है। 11.00 am: फिल्म में बहुत सारी मोटिवेशनल बातें हैं जिससे दर्शक अपने साथ अच्छी बातें ले जाएंगे। 10.30 am: फिल्म सुपर 30 का फर्स्ट हाफ काफी पॉवरफुल है। रितिक अपनी बात को फैंस तक पहुंचाने में कामयाब रहे हैं। फिल्म में डायलॉग भी शानदार हैं जो लोगों को खूब प्रभावित कर रहे हैं।  10.15 am: फिल्म में टैलेंट खाते सिस्टम पर प्रहार किया गया है। 10.00 am: फिल्म जातिवाद पर भी प्रहार करती है। गरीबी और अमीरी के फर्क को दर्शाया है और साथ ही गांव की छोटी-छोटी बातों को शामिल किया है जिसका असर बड़ा होता है। 09.30 am: फिल्म में रितिक का लुक शानदार है। उन्होंने आनंद कुमार का किरदार करते हुए अपने लुक से दर्शकों को प्रभावित किया है। 08.30 am: टिकट लेने के बाद बचे हुए समय में फैंस रितिक की फिल्म के पोस्टर्स के साथ तस्वीरें कैमरे में कैद कर रहे हैं। क्योंकि फिल्म के कई पोस्टर्स रिलीज किए गए जो सिनेमाघरों में लगाए गए हैं। 08.00 am: कुछ फेमिली के साथ तो कुछ दोस्तों के साथ फिल्म देखने पहुंचे हैं। आपको बता दें कि रितिक की 2017 के शुरुआत में फिल्म काबिल आई थी। इसके बाद अब वे सुपर 30 के जरिए अपने फैंस के सामने आ रहे हैं। सुपर 30 पटना के कोचिंग संचालक आनंद कुमार की बायोपिक फिल्म है। इस फिल्म के लिए रितिक ने खुद को काफी बदला है और यह फिल्म को पोस्टर्स को ट्रेलर में साफ तौर पर देखा जा सकता है। फिल्म का निर्देशन विकास बहल ने किया है।  "
Malaal ,2.5,कहानी की बात करें तो 90 के दशक के बैकड्रॉप में बनी फिल्म का फर्स्ट हाफ काफी रोचक है। फिल्म उस दौर के हिसाब से चॉल की कहानी लगती है। दो नौजवानों के बीच प्यार को दर्शाती फिल्म की कहानी दर्शकों को इसलिए बांधने में कामयाब नजर आती है क्योंकि फिल्म का स्क्रीनप्ले जबरदस्त है। सेकंड हाफ में जरुर फिल्म थोड़ी स्लो हो जाती है। ऐसी कहानियां हम हिंदी फिल्मों में कई बार देख चुके हैं कि जहां प्यार के दुश्मन अमीरी-गरीबी होती है या फिर जात-पात। मलाल में भी ऐसा ही कुछ देखने को मिलता है। मलाल में दिखाया गया है कि चॉल में रहने वाले टपोरी और बदमाश लड़के शिवा को वहां रहने आई लड़की आस्था चौधरी से प्यार हो जाता है। लेकिन बीच में आता है उनका बैकग्राउंड। शिवा चॉल में रहता है वहीं आस्था अमीर परिवार से है। लेकिन शिवा का परिवार भी कभी अमीर हुआ करता था लेकिन आर्थिक नुकसान के चलते उसके परिवार की स्थिति खराब हो गई। शुरुआत में दोनों के बीच नोक-झोंक देखने को मिलती है लेकिन इसके बाद क्या दोनों एक दूसरे को अपनाते हैं? क्या दोनों में प्यार होता है? इन सवालों के जवाब फिल्मों में हैं। फिल्म में अहम भूमिका निभा रहे मिजान जाफरी और शर्मिन सहगल की परफॉर्मेंस शानदार है। फिल्म में दोनों के अभिनय को देखकर यह जरुर कहा जा सकता है कि बॉलीवुड को दो नए कलाकार मिल गए हैं जिनसे आगे और अच्छे काम की उम्मीद की जा सकती है। 
Article 15 ,2.5,"भारतीय संविधान के तहत आर्टिकल 15 एक ऐसा कानून है जो भारत के तमाम नागरिकों को किसी भी सार्वजनिक जगह पर जाने का अधिकार देता है। इसी के इर्द-गिर्द अनुभव सिन्हा ने अपनी कहानी को बुना है। विदेश में पढ़ा लिखा लड़का अयान रंजन (आयुष्मान खुराना) अपने पिता के कहने पर आईपीएस ऑफिसर बनता है और उसकी पहली पोस्टिंग होती है उत्तर प्रदेश के एक छोटे से जिले में जहां पर जातिगत भेदभाव अपने चरम पर है। ऐसे में अयान के सामने एक संगीन अपराध आता है। समाज के अलग-अलग तबके उस पर अपनी अलग अलग राय रखते हैं। अयान कहता है कानून चलेगा तो सिर्फ किताब का याने संविधान का। क्या समाज के अलग-अलग अंग एक नए आईपीएस अफसर को अपना फर्ज निभाने देंगे? क्या अयान रंजन इन सब स्थितियों में घुटने टेक देगा? इसी ताने-बाने पर बनी है फिल्म आर्टिकल 15। इतने संवेदनशील विषय पर फिल्म बनाने का निर्णय लेकर लेखक और निर्देशक के तौर पर सिन्हा के सामने कठिन चुनौतियां थीं जिसमें अनुभव सिंहा पूरी तरह से सफल रहे हैं।अभिनय की बात करें तो आयुष्यमान खुराना फिल्म दर फिल्म नई ऊंचाइयां हासिल कर रहे हैं। इस फिल्म में वे हमेशा की तरह किरदार को बेहतरीन तरीके से निभाया है जिस प्रकार एक मझा हुआ कलाकार निभाता है। फिल्म में ईशा तलवार, मनोज पाहवा, कुमुद मिश्रा, मोहम्मद जीशान अयूब ने भी अपने-अपने किरदार के साथ न्याय किया। आयुष्मान खुराना की यह फिल्म भी अच्छी है जिसे जरूर देखा जा सकता है। कलाकार- आयुष्मान खुराना, ईशा तलवार, मनोज पाहवा, कुमुद मिश्रा, मोहम्मद जीशान अयूबनिर्देशक- अनुभव सिन्हास्टार्स - 5 में से 4 (चार) स्टार"
Kabir Singh ,2.5,"अपनी कॉलेज लाइफ की महबूबा प्रीति से एकदम अपारंपरिक ढंग से प्यार करने वाला कबीर सिंह (शाहिद कपूर) कभी भी अपनी प्रेमिका प्रीति (कियारा आडवाणी) से यह नहीं पूछता कि वह उससे प्यार करती है या नहीं। बस वह पहली नजर से उससे प्यार करने लगता है और प्रीति को भी उससे कब प्यार हो जाता है उसे खुद पता नहीं चलता। लेकिन चीजें तब बिगड़ जाती हैं जब प्रीति के पिताजी शादी के लिए मना कर देते हैं और उसकी शादी किसी और से कर देते हैं। यहीं से शुरू होता है कबीर सिंह का वह सफर जिसमें वह अपने आप को तबाह करना शुरू करता है।युवावस्था का दिशा भ्रम, परिस्थिति के सही आकलन का अभाव और सब कुछ खो देने का पुरजोर एहसास कबीर को पतन के उस रास्ते पर ढकेल देता है जहां से कबीर का लौटना लगभग नामुमकिन सा हो जाता है। नशे में खोया कबीर एक बेहतरीन सर्जन है। इस काम में कभी उसे असफलता नहीं मिली। मगर एक घटना के बाद कबीर से वह काम भी छूट जाता है और उसके बाद उसकी जिंदगी में क्या-क्या होता है इसी ताने-बाने पर बुनी गई है 'कबीर सिंह'।शायद कहानी आपने सुनी हुई लग सकती है मगर निर्देशक संदीप रेड्डी वांगा ने इस कहानी को कहने का जो तरीका सामने लाया है वह एकदम अनोखा है। फिल्म की हर एक फ्रेम संदीप की गिरफ्त में रही। एक ऐसे नायक की कहानी कहना जिसमें हीरोइज्म का बिल्कुल अभाव हो मगर साथ-साथ आपको उससे प्यार भी होता रहे इसे पेश करना बेहद मुश्किल काम है जिसे संदीप ने बखूबी निभाया। फिल्म के सारे क्राफ्ट को संदीप ने बड़ी ही खूबसूरती के साथ इस्तेमाल किया है ,वह स्क्रीनप्ले हो या सिनेमैटोग्राफी, बैकग्राउंड स्कोर हो या गाने, इन सभी को संदीप ने फिल्म को अलग स्तर पर ले जाने के लिए किरदार की तरह इस्तेमाल किया है । अभिनय की बात की जाए तो शाहिद कपूर एक बार फिर साबित करते नजर आते हैं भूमिका कितनी ही मुश्किल क्यों ना हो वह उसे साध ही लेते हैं। जिंदगी से भरे हुए कॉलेज के स्टूडेंट से लेकर सब कुछ जानते बूझते खुद की जिंदगी को तबाह करता हुआ एक असामान्य सर्जन। इन सारे ही रंगों को शाहिद ने खूबसूरती के साथ अंजाम दिया है। कियारा आडवाणी का किरदार मेरी समझ से थोड़ा कमजोर किरदार रहा। वह कबीर के सामने इतनी बेबस क्यों रही इसका कोई कारण या लॉजिक फिल्म में कहीं पर नजर नहीं आता। लेकिन फिर भी कियारा ने प्रीति को जी लिया। इसके अलावा लीजेंडरी एक्टर कामिनी कौशल, सुरेश ओबेरॉय जैसे कलाकारों ने अपनी सशक्त उपस्थिति दर्ज कराई। अर्जन बाजवा को कुछ और सीन दे दिए जाते तो अच्छा होता।सबसे उल्लेखनीय परफॉर्मेंस रहा कबीर सिंह के दोस्त बने (सोहम मजूमदार) का, जिन्होंने हर सीन में साबित किया कि वह एक बेहतरीन अभिनेता हैं। ऐसा नहीं है कि सब कुछ अच्छा-अच्छा है। फिल्म की लंबाई बहुत ज्यादा है जो आप को खल सकती है। इंटरवल तक हीरोइन की मासूमियत शायद आपको बेवकूफी भी लग सकती है। कहते हैं कोई भी कलाकृति संपूर्ण नहीं होती अच्छाइयों के साथ थोड़ी बहुत बुराई आना भी लाजमी है ।कुल मिलाकर कबीर सिंह एक अलग हटके फिल्म है, ऐसी लव स्टोरी है जिसके बारे में आप जानते तो हैं लेकिन उसे अभी तक आपने देखा नहीं है, तो जाहिर तौर पर यह आपका मनोरंजन करेगी।लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
Bharat ,2.5,"भारत की कहानी में हालांकि बहुत कुछ पिरोया गया है लेकिन आजादी के बाद से लगभग 70 साल की यात्रा में बहुत कुछ घटित होता है, जिसे फिल्म में दिखाया गया है। देश के बंटबारे की दर्दनाक यादें, लड़खड़ाते हुए ही सही एक नवोदित देश की अपने पांव पर खड़े रहने की कोशिशें और अंततः आधुनिक भारत का अपने पैरों पर खड़ा होना इन सबको अली अब्बास जफर में खूबसूरती से फिल्म में समेटा है। भारत बजरंगी भाई का विस्तार ही मालूम होता है यह किरदार मासूम और पवित्र है। इसलिए आपके दिल को छू जाता है। सलमान जब भी अपने होम प्रोडक्शन में कोई फिल्में करते हैं तो यूं लगता है कि इस बात का खास ध्यान रखते हैं फिल्म में समाज के लिए कुछ ना कुछ संदेश जरूर होना चाहिए। उनकी कुछ फिल्में असफल जरूर हुईं मगर आप उसमें भी देखें तो ईमानदार फिल्ममेकर की नियत उसमें जरूर नजर आती है।अभिनय की अगर बात करें तो यह फिल्म एक अभिनेता के रूप मे सलमान की सबसे बेहतरीन फिल्म है। इस फिल्म मे वह आपको हंसाते हैं आपको रुलाते हैं और कई बार उम्मीद से परे जाकर आपको चौकाते हैं। कटरीना कैफ के अभिनय के स्तर पर यह सबसे बेहतरीन फिल्म है। सुनील ग्रोवर अपनी सशक्त उपस्थिति दर्ज कराते हैं। तकनीकी स्तर पर बात की जाए तो फिल्म की सिनेमैटोग्राफी कमाल की है। फिल्म के एडिटिंग डिपार्टमेंट को थोड़ा लालच छोड़कर लगभग 15 मिनट की फिल्म एडिट कर देते तो अच्छा होता।कुमुद मिश्रा को ज्यादा मिनट तो नहीं मिले मगर जितना उनके हिस्से आया उन्होंने साबित कर दिया एक अच्छा अभिनेता होता क्या है। तब्बू दो दृश्य के लिए आती हैं मगर फिल्म में जान डाल देती है। बाकी सब कलाकारों ने भी अपने-अपने किरदारों के साथ न्याय दिया है। आर्ट डिपार्टमेंट ने उम्मीद से बेहतर काम किया है। कॉस्ट्यूम्स पर थोड़ी और मेहनत होना थी। मेकअप डिपार्टमेंट ने बेहतरीन काम किया है। कुल मिलाकर भारत मनोरंजक फिल्म है जो आपको हंसाती भी है और रुलाती भी है। इस फिल्म का आनंद आप सपरिवार ले सकते हैं, आप निराश नहीं होंगे। लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
PM Narendra Modi ,2.5,"फिल्म के निर्माताओं ने इलेक्शन कमिशन के रिजल्ट आने के पहले ही मोदी के दोबारा वापिस आने की घोषणा कर दी थी जो कि पोस्टर्स पर भी साफ नजर आती है। फिल्म की कहानी 2014 के शपथ ग्रहण समारोह से शुरू होती है और फ्लैशबैक में उनके बचपन से लेकर चाय की दुकान पर चर्चा, हिमालय यात्रा और संघ के प्रचारक के रूप में कार्यकाल, गुजरात के मुख्यमंत्री के तौर पर उनका कार्य काल, गोधरा कांड और राजनीति के शिखर पर पहुंचने कि उनकी यात्रा। इसी को लेकर Mary Kom मेरी कॉम जैसी फिल्म बना चुके निर्देशक Omung Kumar उमंग कुमार ने यह फिल्म बनाई है। अगर हम फिल्म देखते हुए यह भूल जाएं कि यह भारत के प्रधानमंत्री नरेंद्र मोदी के जीवन पर आधारित फिल्म है जिन्हें आप नहीं जानते। न ही आप उनके जीवन की कोई मीमांसा कर सकते हैं, फिल्म को अगर सिर्फ फिल्म के नजरिए से देखा जाए तो निश्चित ही फिल्म आप को बांधे रखती है। फिल्म का कुछ हिस्सा डॉक्यूमेंट्री की तरह जरूर हो जाता है मगर फिर भी छोटे से बच्चे की यात्रा में आप सहभागी बन जाते हैं। फिल्म की स्क्रिप्ट पर और काम किया जाता तो इसका स्तर कुछ अलग ही होता। अभिनय की बात करें तो विवेक ओबेरॉय मोदी की नकल ना करते हुए भी मोदी लगने में सफल हुए हैं। बीजेपी अध्यक्ष अमित शाह के किरदार में मोहन जोशी ने भी अच्छा परफॉर्मेंस दिया है। जरीना वहाब और राजेंद्र गुप्ता जैसे वरिष्ठ कलाकार स्क्रीन की शोभा को दोगुना कर देते हैं। तकनीकी रूप से फिल्म की सिनेमैटोग्राफी कमाल की है। एडिटिंग पर थोड़ा और काम किया जाता तो बेहतर होता। फिल्म का बैकग्राउंड स्कोर उम्दा है जिसके कारण फिल्म आप को बांधे रखती है।कुल मिलाकर अगर आप पीएम मोदी की जिंदगी और जीवन में आए उतार-चढ़ाव के बारे में जानना चाहते हैं तो यह फिल्म आप देखने जा सकते हैं।  लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
India’s Most wanted ,2.5,"राजकुमार गुप्ता, बॉलीवुड में रियलिस्टिक फिल्में बनाने वालों में बड़ा नाम हैं। नो वन किल जेसिका और रेड के जरिये उन्होंने अपने को साबित भी किया है और ये फिल्म उनके निर्देशन की अगली कड़ी है। कहानी इंडिया के एक मोस्ट वांटेड आतंकी को पकड़ने की है, जिसने देश भर में छह साल में बम धमाके कर सैकड़ों लोगों की जान ली है। लेकिन वो सुरक्षा एजेंसियों की पकड़ से बाहर है।इंडिया का ओसामा कहे जाने वाले युसूफ (सुदेव नायर) को पकड़ने के लिए इंटेलिजेंस ब्यूरो के थर्ड जनरेशन के ऑफिसर प्रभात कुमार (अर्जुन कपूर) अपने चार साथियों को लेकर नेपाल जाते हैं। उन्हें अपने एक ख़ुफ़िया सूत्र (जितेंद्र शास्त्री) से युसूफ के नेपाल में होने की जानकारी मिलती है। सारे लोग मिल कर उसे पकड़ने के लिए ट्रैप लगाते हैं, ये जानते हुए भी कि उनके सरकार में बैठे बड़े अधिकारियों ने उन्हें ऐसा करने से मना किया है। इस मिशन में क्या अर्जुन कपूर कामयाब होते हैं, और होते हैं तो बिना एक भी गोली चलाये कैसे? ये आपको फिल्म में दिखेगा। वैसे बताया गया है कि ये फिल्म रवीन्द्र कौशिक नाम के एक जासूस के सच्ची कहानी है।फिल्म में अर्जुन कपूर ने अपने किरदार के साथ पूरा न्याय किया है और उनका अभिनय अच्छा बन पड़ा है। उनकी टीम के प्रशांत अलेक्जेंडर ( पिल्लई), गौरव मिश्रा (अमित ) और आसिफ़ खान (बिट्टू ) भी ठीक रहे l सीनियर ऑफिसर की भूमिका में राजेश शर्मा (राजेश सिंह) का काम अच्छा रहा। लेकिन फिल्म की सारी कमी इस फिल्म के ट्रीटमेंट को लेकर है। राजकुमार गुप्ता ने इससे पहले अपनी निर्देशन की पकड़ दिखाई है लेकिन इस बार वो ऐसा करने में असफल नज़र आते हैं। फिल्म अधपकी सी लगती है। इतने सीरियस ऑपरेशन को इतने हल्के में दिखाया गया है कि लगता ही नहीं कि वो इंडिया के मोस्ट वांटेड को पकड़ने जा रहे हैं या किसी पॉकेटमार को।फिल्म में वो पेस भी नहीं है और कई जगह एडिटिंग में भी दिक्कत है। अमित त्रिवेदी के गाने भी ऐसे नहीं हैं जो याद रखे जाएं l इससे पहले आमिर और नो वन किल्ड जेसिका जैसी फिल्म का निर्देशन कर चुके राजकुमार गुप्ता के निर्देशन में बहुत सी खामियां नज़र आती हैं और इस कारण कई जगह अर्जुन कपूर भी हास्यास्पद से नज़र आते हैं l वैसे देश के दुश्मनों को पकड़ने और उसके लिए दिखाई गई जांबाज़ी वाली कहानियों में आपको दिलचस्पी हो तो इस फिल्म को आप देखने जा सकते हैं l इस फिल्म को पांच में से ढ़ाई स्टार मिलते हैं lफिल्म – इंडियाज़ मोस्ट वांटेड  स्टारकास्ट – अर्जुन कपूर, राजेश शर्मा, जीतेंद्र शास्त्री  निर्देशक – राजकुमार गुप्ता  निर्माता – फॉक्स स्टार स्टूडियो, राजकुमार गुप्ता, मायरा कर्ण  रेटिंग - **1/2 ( पांच में से ढ़ाई स्टार)लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
De De Pyaar De ,2.5,"मनोज खाडिलकर, मुंबई। प्यार उम्र देखकर नहीं होता लेकिन हमउम्र होते हुए भी आपसी तालमेल और सोच में फर्क आ जाये तो रिश्ते में दरार आना तय है। कुछ ऐसी ही कहानी लेकर रिलीज़ हुई है फिल्म दे दे प्यार दे De De Pyaar De । कॉमेडी पंचेज़ से भरपूर, दिल छू लेने वाला इमोशन और वही पुरानी बात भी - प्यार किया तो डरना क्या।अकिव अली के निर्देशन में बनी दे दे प्यार दे में अजय देवगन, तब्बू और रकुल प्रीत सिंह लीड रोल में हैं और फिल्म को भूषण कुमार, लव रंजन और अंकुर गर्ग ने प्रोड्यूस किया है। कहानी, लंदन में रह रहे आशीष मेहरा (अजय ) की है जो वहां फाइनेंस कारोबार से जुड़ा है। मालदार है लेकिन कुल्लू में रह रही अपनी बीवी और दो बच्चों को छोड़ चुका है। बिना टेक्निकली डिवोर्स के। वहीं उसकी मुलाकात एक हाउस पार्टी में आयशा खुराना (रकुल) से होती है जो जॉब के साथ एक बार में काम करने वाली इंडिपेंडेंट लड़की है। दोनों के बीच प्यार होता है। ये जानते हुए भी कि आशीष की उम्र 50 और आयशा की 26 है, दोनों शादी करना चाहते हैं लेकिन उससे पहले आशीष अपनी इस गर्लफ्रेंड को अपने परिवार से मिलाने ले जाता है। यहां उसकी लड़की की शादी के लिए रिश्ता आया हुआ है। अपने लन्दन वाले प्यार को छिपाने के चक्कर में उसे झूठ का भी साथ निभाना पड़ता है। इसके बाद क्या कुछ होता है ये आप फिल्म में देख सकते हैं।अगर एक्टिंग की बात की जाय तो रकुल प्रीत सिंह सारी महफ़िल लूट ले गई हैं। आयशा के चुलबुले, बिंदास और समझदार किरदार में रकुल ने जबरदस्त अभिनय किया है। तब्बू हमेशा से ही एक्टिंग की पॉवर हॉउस रही हैं और इस फिल्म में उनके इमोशनल सीन्स बेहतरीन रहे हैं। अजय देवगन के बारे में कहना ही क्या। पुरानी बीवी और नई गर्लफ्रेंड के बीच एक आदमी की हालत और हालात दोनों को अजय ने बखूबी निभाया है। हां , पर उन पर लगी सिंघम की मुहर उनका कभी पीछा नहीं छोड़ेगी, ये इस फिल्म के एक सीन से साबित भी हो गया है। फिल्म में अजय देवगन की बेटी के रूप में इनायत सूद ने भी अच्छी परफॉर्मेंस दी है। जिमी शेरगिल, आलोक नाथ और कुमुद मिश्रा भी अच्छे लगे हैं।दे दे प्यार दे की जान इस फिल्म की राइटिंग में बसी है। हालांकि फिल्म फर्स्ट हॉफ में ट्रीटमेंट के तौर पर कुछ हिस्से थोड़े उबाऊ हो गए हैं लेकिन तरुण जैन और लव रंजन की राइटिंग कमाल की है। लव ने इससे पहले प्यार का पंचनामा और सोनू के टीटू की स्वीटी से इस बात का सबूत भी दिया है। अकिव अली का निर्देशन और उनकी एडिटिंग भी अच्छी रही है। वो अपनी कहानी इमोशनली जस्टिफाई करने में सफल रहे हैं। इस फिल्म को पांच में से साढ़े तीन स्टार मिलते हैं।फिल्म - दे दे प्यार दे  निर्देशक -अकिव अली  स्टार कास्ट - अजय देवगन, तब्बू और रकुल प्रीत सिंह  निर्माता - भूषण कुमार, लव रंजन और अंकुर गर्ग  रेटिंग - ***1/2 ( पांच में से साढ़े तीन स्टार )लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
Student Of The Year2 , **1/2 (5 में से ढाई),"मुंबई। करण जौहर की फिल्म Student Of The Year की सफलता के बाद Student Of The Year 2 का बेसब्री से इंतजार था। जिस तरह से फ़िल्म को मार्केट किया गया, उससे दर्शकों के बीच उत्सुकता तो बनी ही हुई थी। निश्चित रूप से ये एक हिट फिल्म तो है ही,  क्योंकि धर्मा की मार्केटिंग बहुत अच्छी है। फ़िल्म की पैकेजिंग बहुत अच्छी तरह की गयी है। फ़िल्म में ग्लॉस है, स्टूडेंट ऑफ द ईयर की ही तरह इसमें भी रंग-बिरंगे कपड़े हैं।कर्व्स हैं,  मसल्स वाले बहुत सारे लड़के हैं। मिनी स्कर्ट्स पहने सुंदर-सुंदर लड़कियां हैं। इन सबको बहुत ही सुंदर बैकड्राप में गाने गाना है, रेस लगाना है और कबड्डी खेलना है। कभी-कभी फाइटिंग भी करना है और थोड़ी बहुत एक्टिंग भी करनी है। जो जीता वो सिकंदर को तोड़ मरोड़कर बनाई इस फ़िल्म में डायरेक्टर पुनीत मल्होत्रा ने फ़िल्म के लेखक अरशद को पूरी तरह से आश्वस्त किया था कि ज्यादा मेहनत मत करो मैं आर्ट डिपार्टमेंट, कॉस्ट्यूम डिपार्टमेंट, कैमरा और एडिटिंग पर बहुत काम कर रहा हूं। तुम मुझे बेसिक स्क्रिप्ट दे दो बस।स्क्रिप्ट मिली और फ़िल्म शुरू हो गयी। एक गरीब पिशोरी कॉलेज में पढ़ने वाला लड़का रोहन (टाइगर श्रॉफ) अपनी बचपन की गर्लफ्रैंड के पीछे रईसों के टेरेसा कॉलेज चला जाता है, जहां से उसे बेइज्जत करके निकाल दिया जाता है। अन्तर कॉलेज कॉम्पटिशन जीतकर वह अपनी बेइज़्ज़ती का बदला लेता है।अभिनय की बात करें तो पुनीत ने सब को कम से कम एक्टिंग करने की सलाह दी थी, जो सबने मानी है। यूट्यूब के सेंसेशन हर्ष बेनिवाल का डेब्यू अच्छा रहा। अनन्या पांडेय से आगे बहुत उम्मीद की जा सकती है। तारा सुतारिया बहुत ही खूबसूरत हैं। वो आगे भी कई फिल्मों की शोभा बढ़ा सकती हैं। टाइगर अपने किरदार में फिट नज़र आये। फ़िल्म का आकर्षण बढ़ाने के लिए विल स्मिथ जैसे मेगा स्टार को क्यों जोड़ा गया। उन्होंने फ़िल्म में क्या किया, समझ नही आया ।आलिया  एक आखिरी गाने में आकर गुरु दक्षिणा चुकाती नज़र आती हैं। लंबे समय बाद नीलम कोठारी को पर्दे पर देख कर अच्छा लगा । कुल मिला कर स्टूडेंट ऑफ द ईयर 2 एक सफल फ़िल्म तो है। मगर एक सतही मनोरंजन के अलावा फिल्म से कुछ भी उम्मीद करना बेमानी है।लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
Setters ," श्रेयस तलपडे, आफताब शिवदासानी, सोनाली सहगल, इशिता दत्ता ","- पराग छापेकर - स्टारकास्ट: श्रेयस तलपडे, आफताब शिवदासानी, सोनाली सहगल, इशिता दत्ता  निर्माता: विकास मणि और नरेंद्र हीरावत तकरीबन हर हिन्दुस्तानी को पता होता है कि जब कोई परीक्षा होती है तो उसमें नक़ल होती है, लेकिन इस नक़ल का स्रोत क्या होगा है? इस बारे में हमारी कल्पनाएं सीमित होती हैं l व्यापम जैसे घोटाले जब होते हैं तो एक आम आदमी सोचता है कि शिक्षा के क्षेत्र में ऐसे क्या घोटाले हो सकते हैं? ये एक ऐसी दुनिया है जिसके बारे में लोगों को नहीं पता लेकिन जब आप फिल्म सेटर्स देखेंगे तो पता चलेगा कि आपका सामना एक अंजान दुनिया से है l इस दुनिया के बारे में अब तक न हॉलीवुड न बॉलीवुड और न ही रीजनल भाषा में कोई फिल्म बनी है l आप इस फिल्म को देख कर दंग रह जाएंगे l आप देखेंगे कि परीक्षाओं में खासकर व्यावसायिक परीक्षाओं में क्या इतना बड़ा घोटाला हो सकता है l क्यों लोग मेरिट में आते हैं? कैसे आते हैं ? किस तरह से इसके पीछे होने वाली साजिश को अंजाम दिया जाता है l ये एक अंजानी, एलियन की दुनिया में ले जाने वाली फिल्म है l देश में इंजीनियरिंग और मेडिकल की परीक्षाओं में किस तरह से सेटर्स छात्रों को पास कराने के लिए बड़ा बड़ा गेम प्लान बनाते हैं और फिर उसे किस तरह एक्जिक्यूट किया जाता है, उसे इस कहानी में बेहद बारीकी से रिसर्च कर दिखाया गया है l जहां तक परफॉरमेंस की बात है तो श्रेयस तलपडे और आफताब शिवदासानी जैसे कलाकारों ने, जिन्हें आपने अब तक कॉमेडी फिल्मों में भी देखा है , अपनी इमेज से 360 डिग्री विपरीत जा कर किरदार निभाया है l और वो भी बड़ी ही बखूबी l इस फिल्म से श्रेयस अब उन सितारों की श्रेणी में आते हैं, जिनके कंधे पर पूरी फिल्म चलाने का भरोसा किया जा सकता है l फिल्म इकबाल के बाद उनकी उसी तरह की जबरदस्त कलाकारी दिखाई देती है l आफताब शिवदासानी की एक्टिंग को लेकर बहुत कम लोगों ने उन्हें एक्सप्लोर किया है l वो लंबे समय से कॉमेडी ही करते नज़र आये हैं l वो चाइल्ड आर्टिस्ट भी रहे हैं l लेकिन इस फिल्म में उनका एक अलग परफॉरमेंस है l विजय राज और नीरज सूद की भी अच्छी एक्टिंग नज़र आई l पवन मल्होत्रा भी बेहतरीन रहे l वो जिस किरदार में रहते हैं उसे जीवंत कर देते हैं l फिल्म के निर्देशक अश्विनी चौधरी की जितनी तारीफ़ की जाय कम है l आज के दौर में अलग अलग मिज़ाज का कलाकारों को लेकर एक फिल्म का प्रोजेक्ट बनाना ही अपने आप में कठिन काम होता है लेकिन धूप जैसी अवॉर्ड विनिंग फिल्म बना चुके अश्विनी ने इस चुनौती को पार कर लिया और अपने मिशन में कामयाब भी रहे l जागरण डॉट कॉम रेटिंग: पांच (5) में से साढ़े तीन (3.5 ) स्टार"
Blank ," सनी देओल, करण कपाड़िया, करणवीर शर्मा, इशिता दत्ता, अक्षय कुमार","- राहुल सोनीसस्पेंस और थ्रिलर फिल्मों की केटेगरी में फिल्म ब्लैंक का भी नाम शामिल हो गया है। यह फिल्म देश से गद्दारी करने वाले वाले आंतकी को खत्म करने की कहानी पर आधारित है। फिल्म की कहानी तो अच्छी है लेकिन अगर थोड़ा और अच्छे से स्क्रिप्ट पर काम किया जाता तो इससे कई गुना ज्यादा अच्छी फिल्म बनाई जा सकती थी। फिल्म की कहानी एक गुंडा जो आतंकी बन जाता है, उसके नामोनिशान को मिटाने की है। फिल्म बाकी सस्पेंस और थ्रिलर फिल्मों की तरह है जो आखिर तक आपको बांधे रखती है। इसमें जबरदस्त एक्शन देखने को भी मिलता है।फिल्म ब्लैंक से अभिनेत्री डिंपल कपाड़िया के भतीजे और उनकी बहन सिंपल कपाड़िया के बेटे करण कपाड़िया को इंट्रोड्यूस किया गया है। इसमें करण ने एक्शन हीरो के तौर पर डेब्यू किया है। सस्पेंस फिल्म की शुरुआत से आखिर तक बना रहता है जो कि फिल्म की खास बात है। थ्रिल कंटेंट भी आपको बांधे रखेगा। कहानी की बात करें तो वो ऐसी है कि हनीफ (करण कपाड़िया) के पिता की निर्मम हत्या उसकी आंखों के सामने की जाती है जिसके कारण वह उस दृश्य को भुला नहीं पाता और बड़े होने के बाद भी उसे अपने पिता की हत्या के दृश्य दिखाई देते रहते हैं। इस कारण वह परेशान रहता है। इस दौरान उसे पुलिस और एंटी टेरेरिज्म स्क्वाड एटीएस से लड़ना पड़ता है। जांच में पता चलता है कि हनीफ के शरीर पर लगे बम के तार अन्य 24 लोगों के बम से जुड़े हैं और आतंकवादी मकसूद (जमील खान) जेहाद और जन्नत के नाम पर उनका इस्तेमाल करके शहर में 25 धमाके करके आतंक फैलाना चाहता है। हनीफ को एटीएस द्वारा पकड़ तो लिया जाता है लेकिन बचकर निकल जाता है। ऐसे में सस्पेंस इस बात को लेकर बरकरार रहता है कि हनीफ आतंक क्यों फैलाना चाहता है? हनीफ क्या देश से गद्दारी करता है? इन सवालों के जवाब फिल्म के आखिर में मिलते हैं। फिल्म में एटीएस चीफ एसएस दीवान का किरदार सनी देओल ने निभाया है। एसएस दीवान की टीम में हुस्ना (इशिता दत्ता) और रोहित (करणवीर शर्मा) होते हैं तो साथ मिलकर तफ्तीश करते हैं। अभिनय के बात करें तो पहली फिल्म में करण कपाड़िया ने बेहतरीन अभिनय किया है। भले ही करण की एंट्री बतौर रोमांटिक हीरो के जैसे न हुई हो लेकिन उन्होंने बतौर एक्शन हीरो अपना पूरा काम किया। सनी देओल हमेशा की तरह पॉवरपैक परफॉर्मेंस देते नजर आए। बीच-बीच में उनके डायलॉग्स और एक्शन देखने सुनने को मिलते हैं। इशिता दत्ता और करणवीर शर्मा ने भी अपने किरदार के साथ न्याय किया। आतंकी सरगना मकसूद के किरदार में जमील खान ने अपनी छाप छोड़ी है। आखिर में प्रमोशनल गीत अली अली में अक्षय कुमार और करण कपाड़िया नजर आते हैं जो कि फिल्म से बिल्कुल भी मेल खाता नजर नहीं आता। निर्देशन की बात करें तो बेहजाद खंबाटा सस्पेंस को आखिर तक बरकरार रखने में कामयाब रहे हैं। फिल्म को अगर और परफेक्शन के साथ बनाया जाता तो काफ़ी कुछ फ़र्क नज़र आ सकता था l स्टोरी थोड़ी और दमदार हो सकती थी। फिर भी दर्शक, अगर इस तरह का जॉनर पसंद करते हैं तो एक बार देख सकते हैं l लोकसभा चुनाव और क्रिकेट से संबंधित अपडेट पाने के लिए डाउनलोड करें जागरण एप"
Kalank ," आलिया भट्ट, वरुण धवन, माधुरी दीक्षित, संजय दत्त, सोनाक्षी सिन्हा, आदित्य रॉय कपूर आदि।","Kalank Movie Review बहुत दिनों से करण जौहर की फ़िल्म कलंक को लेकर काफी शोर था। फैंस इस फ़िल्म का लंबे समय से इंतज़ार कर रहे थे। लेकिन, आलिया भट्ट, वरुण धवन, माधुरी दीक्षित, संजय दत्त, सोनाक्षी सिन्हा जैसे भारी भरकम स्टारकास्ट के बावजूद यह फ़िल्म बेअसर रही। जैसा कि आप जानते हैं यह एक पीरियड फ़िल्म है। आज़ादी के समय देश के विभाजन के आस-पास की कहानी है। हीरामंडी, लाहौर की। यह करण जौहर के पिता का सपना था कि इस पर फ़िल्म बने और फ़िल्म बनी लेकिन, इस फ़िल्म में सारा जोर सिर्फ इसकी भव्यता पर ही है। कहानी कुछ ऐसी है कि हुस्नाबाद के चौधरी साहब के यहां सत्या (सोनाक्षी सिन्हा) को मालूम होता है कि अब वो ज्यादा दिनों तक ज़िन्दा नहीं रहेगी तो यहां से वो अपने पति देव चौधरी (आदित्य रॉय कपूर) के लिए एक नयी दुल्हन की तलाश शुरू करती है। वो चाहती है कि उसके बाद कोई उसके पति का उसी की तरह ही ध्यान रखे और इस तरह कहानी में आलिया भट्ट की इंट्री होती है और फिर यहां से कहानी आगे बढ़ती है!इस फ़िल्म में एक गीत है 'ये कलंक नहीं इश्क है पिया...!' तो आपको बता दूं कि फ़िल्म में मुझे कहीं भी इश्क नज़र नहीं आया। हालांकि, डायरेक्टर अभिषेक बर्मन ने बहुत कोशिश की इश्क दिखाने की लेकिन, फ़िल्म से इश्क की आत्मा गायब ही रही। एकाध दृश्यों को छोड़ दें तो यह फ़िल्म कहीं भी आपको नहीं छू पाती। 2 घंटे 48 मिनट लंबी इस फ़िल्म में आपको कहीं पर भी इश्क महसूस नहीं होगा। तो ऐसे में आप कह सकते हैं कि ये इश्क नहीं कलंक है पिया।सेट काफी भव्य है, आउटफिट एकदम करण जौहर स्टाइल की है, लाइटिंग कमाल की है। यह कहा जा सकता है कि अभिषेक बर्मन एक आर्ट डायरेक्टर की तरह ही फ़िल्म में नज़र आये हैं। अभिषेक जोधा अकबर में असिस्टेंट डायरेक्टर रह चुके हैं, इसलिए भव्य सेट्स का अनुभव उनके पास काफी अच्छा है! यह कहा जा सकता है अभिषेक बर्मन फ़िल्म के डायरेक्टर नहीं बल्कि आर्ट डायरेक्टर हैं। पहले ही गाने में राजपूताना की बात हो रही है और गाने में बर्फ की वादियों का दृश्य चलने लगता है। जब आप राजपूताना और राजस्थान की शान दिखा रहे हैं तो वहां बर्फ कहां से आया यह सोच कर आप चौंक सकते हैं? एक जगह वरुण और सांड (Bull) के बीच लड़ाई का दृश्य है, वहां भी वो बुल काफी आज्ञाकारी लगता है जिसे वरुण पीट रहे हैं और वो चुपचाप खड़ा है? इस तरह की कई क्रिएटिव फ्रीडम फ़िल्म में आपको जगह-जगह देखने को मिलते हैं।   "
The Tashkent Files ," नसीरुद्दीन शाह, मिथुन चक्रबर्ती, श्वेता बसु, पल्लवी जोशी, मंदिरा बेदी, पंकज त्रिपाठी आदि।","-पराग छापेकरहमारी फिल्म इंडस्ट्री राजनीतिक मुद्दों पर फिल्में बनाने से हमेशा से ही कतराती रही है। आजादी के बाद कुछ गिनी चुनी फ़िल्में ही हैं जो राजनीतिक मुद्दों पर बनाई गई है! जो बनाई गई हैं उसमें एजेंडा फिल्में ज्यादा रहीं और निष्पक्ष राजनीतिक फिल्मों का अभाव रहा है! लेकिन, अब इस परंपरा को बदलने की कोशिश में आई है डायरेक्टर विवेक अग्निहोत्री की फिल्म – द ताशकंद फाइल्स।यह कहानी है अखबार की रिपोर्टर रागिनी की, जिसका बॉस उसको 15 दिनों का अल्टीमेटम दे देता है और इस दौरान रागिनी को एक सनसनीखेज रिपोर्ट देनी है! रागिनी को एक कॉल आता है और कुछ पहेलियां बुझाने के बाद वो एक हिंट देता है जो भारत के दूसरे प्रधानमंत्री लाल बहादुर शास्त्री Lal Bahadur Shastri की रहस्यमई मौत से जुड़ा है!गौरतलब है कि लाल बहादुर शास्त्री एक समझौता साइन करने पूर्व सोवियत यूनियन की राजधानी ताशकंद गए थे और समझौता साइन करने के बाद वहीं उनकी मौत हो गई थी! तब से लेकर आज तक शास्त्री जी की मौत को लकार यह कयास हमेशा से लगाया जा रहा है कि शास्त्री जी की मौत हृदयाघात से हुई या जहर देकर हुई? इस स्टोरी पर रागिनी तहे दिल से काम करना शुरू कर देती है और आगे इस दौरान उसे किस तरह की मुश्किलों का सामना करना पड़ता है, कुछ इसी ताने-बाने पर आधारित है फिल्म ताशकंद फाइल्स।डायरेक्टर विवेक अग्निहोत्री ने इस जटिल विषय पर फिल्म बनाने के लिए कमेटी को डिवाइस बनाकर आम आदमी के लिए समझने के लिए एक बेहतरीन काम किया है। रागिनी के पॉइंट ऑफ व्यू से विवेक का मानना है कि शास्त्री जी की मृत्यु जहर देकर ही की गई थी और इसके लिए उन्होंने अलग-अलग सबूत पेश किए जो दुनिया भर की किताबों में दर्ज है। ऐतिहासिक किताबों के अलग-अलग एंगल लेकर विवेक साबित जरूर करते हैं कि शास्त्री जी की मृत्यु के बाद उनका पोस्टमार्टम ना किया जाना और उनके शरीर का काला पड़ जाना, कहीं न कहीं एक रहस्य जरूर पैदा करता है और इसके पीछे स्टेट की स्पॉन्सरशिप रही ये शंका भी वो जताते हैं! मगर साथ ही साथ वह अपनी जिम्मेदारियों से डिस्क्लेमर देकर बच जाते हैं कि यह सिर्फ रचनात्मक कार्य है। ऐसे में इस रचनात्मक कार्य पर कितना विश्वास किया जाए, यह कहना मुश्किल है?अभिनय की अगर बात करें तो श्वेता बसु प्रसाद अपनी सशक्त उपस्थिति दर्ज कराती हैं। इसके अलावा पल्लवी जोशी, नसीरुद्दीन शाह, पंकज त्रिपाठी, वीएम बडौद, मंदिरा बेदी और राजेश शर्मा जैसे कलाकार फिल्म का सशक्त आधार रहे। त्रिपाठी के किरदार में मिथुन चक्रवर्ती पूरी तरह छाए रहे। कुल मिलाकर अगर आपको राजनीतिक फिल्मों में दिलचस्पी है और अगर भारत के दूसरे प्रधानमंत्री शास्त्री जी की मौत से जुड़ी तमाम सारी थ्योरीज़ से आप वाकिफ होना चाहते हैं तो आप यह फिल्म देखने जा सकते हैं।"
Albert Pinto Ko Gussa Kyon Aata Hai ," नंदिता दास, सौरभ शुक्ला, मानव कॉल आदि"," -पराग छापेकर‘अल्बर्ट पिंटो को गुस्सा क्यों आता है’ यह नाम सुनते ही सबसे पहले हमें याद आते हैं नसरुद्दीन शाह! निर्देशक शहीद मिर्जा की 1980 में बनी यह फिल्म आम आदमी का सिस्टम के प्रति प्रति गुस्सा सामने लाने की कहानी है। इस बेहतरीन फिल्म के नाम से ही अब साल 2019 में आई है निर्देशक सौमित्र रानाडे की यह फिल्म! अब जब उन्होंने इस फिल्म का नाम वही रखा है तो ज़ाहिर है कुछ सोच-समझ कर ही रखा होगा।इन दोनों ही फिल्मों में एक ही चीज कॉमन है कि जब कोई अपने फायदे के लिए एक आम आदमी का इस्तेमाल करता है तो वह अपने आप को हताश और बेबस ही पाता है। वह कितना ही गुस्सा कर ले उसके हाथ में कुछ भी नहीं! जाहिर तौर पर 2019 के मुताबिक फिल्म के ट्रीटमेंट में आज के हिसाब से बदलाव है, मगर मूल भावना वही है!यह कहानी है अल्बर्ट पिंटो की जो 1 दिन अचानक गायब हो जाता है और उसकी प्रेमिका और परिवार पुलिस स्टेशन के बार-बार चक्कर लगा रहा है ताकि उसे ढूंढा जा सके। अल्बर्ट पिंटो अपने पिता की आत्महत्या से दुखी है, जिनके ऊपर रिश्वत का झूठा आरोप लगा है। बहरहाल, इस दुनियादारी से दूर अल्बर्ट पिंटो 1 हिटमैन की तरह अपना पहला काम करने गोवा के लिए निकला है जहां उस घोटाले के जिम्मेदार दो लोगों को उसे मारना है जिसका शिकार उसका पिता हुआ है। इस यात्रा में उसके साथ है एक और हिटमैन- सौरभ शुक्ला।अभिनय की बात करें तो मानव कौल ने शानदार परफॉर्मेंस दिया है। इस किरदार में खेलने का बहुत स्कोप था और जिस का भरपूर फायदा मानव ने उठाया। नंदिता दास एक समर्थ अभिनेत्री हैं, वह जो भी करती हैं बेहतरीन ही करती हैं साथ ही सौरभ शुक्ला भी एक अलग अंदाज में नजर आते हैं।निर्देशक के तौर पर सौमित्र रानाडे दर्शकों तक उस मूल भावना को पहुंचाने में कामयाब हो जाते हैं जिसके लिए दोनों ही अल्बर्ट पिंटो जाने जाते हैं! फिल्म का ट्रीटमेंट उन्होंने बहुत ही अलग अंदाज में किया है जो सराहनीय है। नंदिता दास का किरदार जिस तरह से उन्होंने गढ़ा है यह प्रयोग अनोखा है।कुल मिलाकर अल्बर्ट पिंटो को गुस्सा क्यों आता है एक अच्छी फिल्म है। अगर आपको लीक से हटकर फिल्में देखना पसंद है, सामाजिक सरोकार की फिल्में देखना पसंद है तो यह फिल्म देखने आप जा सकते हैं!"
Romeo Akbar Walter ," जॉन अब्राहम, जैकी श्रॉफ, सिकंदर खेर, मौनी रॉय आदि।","-पराग छापेकर बॉक्स ऑफिस पर इन दिनों देश भक्ति पर आधारित फिल्मों का लगातार आना एक परंपरा सी बन गयी है और इसी कड़ी को आगे बढ़ाते हुए इस सप्ताह रिलीज़ हो रही है- जॉन अब्राहम अभिनीत फिल्म रॉ। रॉ यानी रोमियो अकबर वॉल्टर। यह फिल्म 1971 के भारत-पाकिस्तान युद्ध और बांग्लादेश के जन्म की पृष्ठभूमि पर बनाई गई है।रोमियो एक बैंक में काम करता है और रॉ उसे एक एजेंट के रूप में चुनकर अकबर मल्लिक बनाकर पाकिस्तान भेज देता है। वो वहां से कई महत्वपूर्ण जानकारियां भेजता है। इस बीच उसे किन-किन परेशानियों का सामना करना पड़ता है और रोमियो से अकबर मल्लिक बना यह रॉ एजेंट वाल्टर कैसे बनता है, इसी ताने-बाने पर बुनी गई है फिल्म रॉ।अभिनय की बात करें तो जॉन अब्राहम अपने किरदार में रमे नजर आते हैं। सिकंदर खेर का अभिनय भी दमदार है। रॉ प्रमुख की भूमिका में जैकी श्रॉफ खासा प्रभावित करते हैं! जबकि मौनी रॉय के पास बहुत कुछ करने का स्कोप नहीं था। बहरहाल, फिल्म की प्रोडक्शन वैल्यू कमाल की है! जिस तरह के लोकेशंस चुने गए हैं वो फिल्म को विश्वसनीयता प्रदान करते हैं।रॉ की सबसे बड़ी कमजोरी है उसका स्क्रीनप्ले! जब आप जासूसी जैसी विषय पर फिल्म बनाते हैं तो आपको आपके किरदार से कहीं ज्यादा दिमाग लगाना पड़ेगा ताकि नायक विश्वसनीय लगे। दुश्मनों की पार्टी में हीरोइन से संवाद करना, बीच सड़क पर टैक्सी में बैठ कर रोमांस करना आदि एक रॉ एजेंट के लिए कतई मूर्खतापूर्ण काम है। इससे उसकी विश्वसनीयता कम होती है!इंटरवल के पहले की बात करें तो फिल्म काफी बोझिल जान पड़ती है! इंटरवल के बाद फिल्म की रफ्तार ठीक है मगर तब तक दर्शकों का ध्यान फिल्म पर वापस खींच लाना मुश्किल काम है। कुल मिलाकर यह कहा जाए तो गलत नहीं होगा कि अगर रॉबी ग्रेवाल अपने स्क्रीनप्ले पर और काम करते तो फिल्म का स्वरूप कुछ अलग होता!तमाम बड़े सितारे, ग्रैंड प्रोडक्शन वैल्यू और बेहतरीन लोकेशंस बुरे स्क्रीनप्ले का शिकार हो गए। अगर आप देश भक्ति पर आधारित फिल्म देखना पसंद करते हैं और अगर आप इतिहास में झांकना चाहते हैं तो एक बार यह फिल्म देख सकते हैं अन्यथा कुछ और विकल्प देखें।"
Junglee ,2 ,"अनुप्रिया वर्माफिल्म : जंगलीकलाकार : विद्युत जामवाल, पूजा सामंत, मकरंद देशपांडेनिर्देशक :चक रसैलनिर्माता : जंगली पिक्चर्सरेटिंग : 2 स्टारहिंदी सिनेमा में निःसंदेह जानवरों से जुड़े विषय को लेकर कम ही फिल्में बनी हैं. और जानवरों से जुड़ी संवेदनाओं को लेकर भी कम ही कहानी बुनी गयी है. वर्ष 1971 में राजेश खन्ना की फिल्म आयी थी. हाथी मेरे साथी, जो कि उस दौर में स्लिपर हिट साबित हुई थी. इसके बाद तेरी मेहरबानियां और कुछ साल पहले अक्षय कुमार की फिल्म एंटरटेनमेंट भी आयी थी. जंगली पिक्चर्स की जंगली उस लिहाज में अगली कड़ी है.फिल्म की कहानी हाथी के संरक्षक करने वाले ओडिशा के चंद्रिका सेंच्युरी के इर्द-गिर्द घूमती है, जहां नायर जंगल को ही अपना घर समझते हैं और वह हाथियों की रक्षा करने में कोई कसर नहीं छोड़ते हैं. उनका बेटा राज है, जो कि वेटरनरी डॉक्टर है और वह अपने पिता से नाराज होकर कई साल पहले जंगल छोड़ कर मुंबई चला गया है. लेकिन किसी कारण से जब उसकी वापसी होती है तो वह फिर जंगल का होकर ही रह जाता है. चूंकि परिस्थितियां वैसी बनती चली जाती है. हर कहानी की तरह यहां महिला पात्र राज के पिता के साथ मिल कर हाथियों के संररक्षण में मदद करती है और उसे राज से प्यार होता है.इस क्रम में एक किरदार एक वीडियो जर्नलिस्ट का है, जो कि नायर पर फिल्म बनाना चाहती है. वह भी राज से जुड़ जाती है. ऐसे में ऐसी परिस्थितियां जंगल में ही व्यतीत होती हैं कि राज चाहकर भी वापस नहीं जा पाता. उसके साथ एक के बाद एक त्रासदी होती जाती है. न वह सिर्फ अपने बाबा को बल्कि अपने प्रिय हाथियों को भी खोता जाता है. हाथियों के झूंड का जो सरदार हाथी है, वह फिल्म के नायक का बचपन का दोस्त है. हाथियों के दांत के लालच में उसकी स्मगलिंग के एक शिकारी उनका शिकार करता है और फिर नायक उन सबसे बदला लेता है. एक कहावत है जो हम अमूमन खूब इस्तेमाल करते हैं. हाथियों पर ही आधारित है कि हाथी के दांत दिखाने के कुछ और होते हैं और खाने के कुछ और होते हैं. मसलन आपको जो दिखाया जा रहा है, दरअसल वह होता नहीं है.तो इस फिल्म के साथ भी निर्देशक कुछ वैसे ही हाथी के दांत दिखा रहे हैं और छल रहे हैं. फिल्म के ट्रेलर और फिल्म के प्रोमोशन में जिस तरह फिल्म के नायक विद्युत् जामवाल का अनोखा अंदाज दिखाया गया था, पूरी उम्मीद थी कि फिल्म निश्चित तौर पर एक अच्छी कहानी कहेगी. लेकिन फिल्म में वहीं पुराना ड्रामा परोसा गया है. शिकारी आता है, शिकार करता है. स्मगलिंग करता है और फिर हीरो उन सबका बदला लेता है. इस क्रम में जितने भी किरदार जुड़ते जाते हैं, सभी पूरी तरह अति अभिनय से ही ग्रसित नजर आये. फिल्म में जिस तरह की परिस्थितियां उत्पन्न की गयी हैं. वह बेहद फिल्मी है.अगर विद्युत के कंधे पर पूरी जिम्मेदारी दी गयी तो इस बात का भी ख्याल रखा जाना चाहिए था कि फिल्म को पूर्ण रूप से एक्शन पर केंद्रित किया जाये, चूंकि विद्युत ने इसमें ही महारथ हासिल कर रखी है. लेकिन फिल्म में बेवजह का इमोशनल ड्रामा और साथ में विद्युत के एक् शन का मिश्रण ऊबाऊ है. इसमें कोई संदेह नहीं है कि विद्युत की चपलता नजर आती है. लेकिन विद्युत को हमने उनकी पहले की फिल्मों में भी ऐसा ही एक्शन करते देखा है. फिल्म में जानवरों के साथ अच्छे बर्ताव के एक मैसेज के अलावा फिल्म में ऐसी कोई नयी बात नहीं हैं. फिल्म में दिखाई गये लोकेशन भी बनावटी ही नजर आते हैं.जंगली फिल्म का जंगल काफी फिल्मी नजर आया और साथ ही मॉर्डन भी नजर आया. यह भी आश्चर्यजनक बात है कि जंगल के निर्देशक के जेहन में यह बात कहां से आयी कि जंगल के किरदारों को उन्होंने इतने मॉर्डन अंदाज में दिखाया है, जहां नायिका हर दिन न सिर्फ मॉर्डन कपड़ें बदलती है, बल्कि खूब सारा साज-श्रृंगार भी करती है. इस फिल्म में लंबे समय के बाद मकरंद देशपांडे की उपस्थिति अच्छी लगी. लेकिन उन्हें न तो अधिक संवाद न ही अधिक दृश्य दिये गये थे. पूजा सामंत और आशा भट्ट ने सामान्य अभिनय ही किया है.विद्युत जामवाल को अब भी और मंझने की जरूरत है. हां, उनका एक्शन प्रभावित करता है. फिल्म बेवजह लंबी हो गयी है.उम्मीद थी कि यह फिल्म बच्चों को प्रभावित कर सकती है. लेकिन उसकी गुंजाईश नजर नहीं आ रही है"
Notebook ,2.5,"मनोज खाडिलकरफिल्म - नोटबुक ( Notebook )स्टार कास्ट - जहीर इकबाल और प्रनूतन बहलनिर्देशक - नितिन कक्कड़निर्माता - सलमान खान, मुराद खेतानी, अश्विन वर्देकश्मीर की समस्या वर्षों से जस की तस बनी हुई है। घाटी में बच्चों और नौजवानों को बरगला कर बन्दूक उठाने पर मजबूर करने वालों के ख़िलाफ़ लगातार कोशिशें जारी हैं और उसी कड़ी में फिल्म नोटबुक भी जुड़ जाती है। फिल्म की कहानी और उसका संदेश कश्मीर के उन परिवारों के लिए है, जो बताता है कि बच्चों के हाथों में किताबें होनी चाहिए न कि गन।सबसे पहले सलमान खान को इस बात के लिए बधाई दी जा सकती है कि उन्होंने इस तरह की कहानी पर फिल्म बनाई है। दिल को छू लेने वाली कहानी और उसके पीछे दिया गया बड़ा मैसेज इस फिल्म को बड़ा बनाता है। फिल्म नोटबुक की कहानी कश्मीर की एक झील के बीचों बीच बने वूलर पब्लिक स्कूल की है। कबीर और फिरदौस की। बिना बिजली, पानी और मोबाइल के नेटवर्क के बीच इस स्कूल में कभी एक टीचर यानि फिरदौस बच्चों को घर से बुला बुला कर पढ़ाती थीं और उनके चले जाने के बाद एक सर यानि कबीर को वहां भेजा जाता है। बच्चों की कॉपी-किताबों के साथ वहां एक नोटबुक होती है जो मैडम टीचर वहां छोड़ जाती हैं। बस उसी नोटबुक के सहारे कबीर को फिरदौस से प्यार हो जाता है और बाद में फिरदौस को कबीर से। दोनों ने एक दूसरे को देखा भी नहीं होता।नोटबुक साल 2014 में आई थाई फिल्म टीचर्स डायरी का हिंदी एडाप्टेशन है। सलमान खान ने नोटबुक के जरिये अपने दोस्त के बेटे जहीर इकबाल और जानी मानी अभिनेत्री नूतन की ग्रैंडडॉटर प्रनूतन बहल को बॉलीवुड से इंट्रोड्यूस किया है। दोनों अपने अपने काम से प्रभावित करते हैं और काफ़ी आगे जा सकते हैं । डी-ग्लैमरस रोल से फिल्मों में लॉन्च होना किसी फीमेल आर्टिस्ट के लिए बड़ी चुनौती होती है और प्रनूतन ने उसे निभाया है लेकिन अभिनय की विरासत को पीछे छोड़ कर उन्हें प्रोमिसिंग बनने के लिए अभी कड़ी मेहनत करनी होगी। नोटबुक की पूरी शूटिंग कश्मीर ( जम्मू) की वादियों में हुई है। कुदरती दिलकश नज़ारे इस फिल्म की जान हैं और उन्हें मनोज कुमार खटोई ने खूबसूरती से कैमरे में उतारा है, लेकिन फिल्म का स्क्रीनप्ले और डायलॉग उतने इम्प्रेसिव नहीं हैं ।फिल्म का निर्देशन नितिन कक्कड़ ने किया है, जिसमें दम है l उन्होंने इससे पहले फिल्मिस्तान और मित्रों नाम की फिल्म का निर्देशन किया था। नोटबुक में छह बच्चे भी हैं, जिनके सहारे फिल्म की कहानी चलती है और सभी ने बहुत ही अच्छा और नेचुरल अभिनय किया है।नोटबुक, आमतौर की हिंदी फिल्मों की तरह लव स्टोरी नहीं है लेकिन इमोशनल और रोमांटिक का मिश्रण जरूर है। कश्मीर के हालात में बच्चों की शिक्षा जोर दिये जाने और उन्हें आतंक के अंधेरे में धकेले जाने से रोकने का ये सन्देश नोटबुक को सराहनीय बनाता है। इस फिल्म को पांच में से 3 स्टार मिलते हैं।अवधि - 2 घंटे 12 मिनिट  स्टार - *** ( 5 में से 3 स्टार)"
Kesari ,2.5,"फिल्म - केसरी  स्टार कास्ट - अक्षय कुमार, परिणीति चोपड़ा, मीर सरवर, वंश भारद्वाज  निर्देशक - अनुराग सिंह  निर्माता - धर्मा प्रोडक्शन, केप ऑफ़ गोट फिल्मस, अजूरे एंटरटेनमेंटपिछले कुछ समय से देश भक्ति की फिल्मों की लगभग परंपरा सी बन गई है उसी कड़ी को निर्देशक अनुराग सिंह की फिल्म केसरी आगे बढ़ा रही है। यह कहानी है अंग्रेजी हुकूमत के समय की है। इसे बैटल ऑफ़ सारागढ़ी के नाम से जाना जाता है, जो 12 सितम्बर 1897 को अंग्रेजों और अफ़गान ओराक्ज़ई जनजातियों के बीच लड़ा गया था। यह अब के पाकिस्तान में स्थित उत्तर-पश्चिम फ्रण्टियर प्रान्त (खैबर-पखतुन्खवा) में हुआ। तब सिख ब्रिटिश फ़ौज में 36 सिख रेजिमेंट की चौथी बटालियन थी जिसमें 21 सिख थे, जिन पर 10000 अफ़्ग़ानों ने हमला किया था । सिखों का नेतृत्व कर रहे हवालदार ईशर सिंह ने मरते दम तक लड़ने का फैसला किया । इसे सैन्य इतिहास में इतिहास के सबसे महान अन्त वाले युद्धों में से एक माना जाता है।कहा जाता है उस समय की ब्रिटिश संसद में भी सारागढ़ी के शहीदों के सम्मान में 2 मिनट का मौन रखा गया था। इस ऐतिहासिक घटना पर आधारित फिल्म है केसरी। निर्देशक अनुराग सिंह ने फिल्म के हर एक फ्रेम पर अपनी पकड़ बनाए रखीl हालांकि फिल्म की कथा का विस्तार करना मुश्किल काम था लेकिन बेहतरीन स्क्रीनप्ले के कारण फिल्म आपको एक भी पल नहीं छोड़ती। फिल्म जिस भव्यता से बनाई गई है वो दृश्य आपको मंत्रमुग्ध कर देते हैं। फिल्म की सिनेमैटोग्राफी (अंशुल चौबे) कमाल की है। एडिटिंग डिपार्टमेंट अगर इसे और 20 मिनट काट देता तो शायद फिल्म और भी रोचक बन पड़ती।निर्देशक अनुराग सिंह ने युद्ध पर आधारित इस फिल्म में जिस तरह ह्यूमर का इस्तेमाल किया है तारीफे काबिल है। और सबसे बड़ी बात ब्रिटिश इंडिया की फौज होने के बावजूद जिस तरह अनुराग ने उसमें आज के परिपेक्ष में देश प्रेम को पिरोया है, वह वाकई सराहनीय है।अभिनय की बात करें तो अक्षय कुमार अपने किरदार में पूरी तरह से रंगे नजर आते हैं। उन्हें देखकर लगता ही नहीं है कि वो ईशर सिंह नहीं है। उनकी पत्नी बनी परिणीति चोपड़ा थोड़े से समय के लिए आती है, मगर अपना प्रभाव छोड़ जाती है। इसके अलावा टीम के हर सदस्य ने अपना अपना किरदार पूरी ईमानदारी से निभाया है।कुल मिलाकर केसरी एक रोचक फिल्म है जो आपको बांधे रखती है आप इस फिल्म का आनंद सपरिवार ले सकते हैं। इस फिल्म को पांच में से साढ़े तीन स्टार मिलते हैं।स्टार - *** 1/2"
MKDNH ," राधिका मदान, अभिमन्यु दसानी, गुलशन देविहा, महेश मांजरेकर","अनुप्रिया वर्माफिल्म : मर्द को दर्द नहीं होतास्टारकास्ट : राधिका मदान, अभिमन्यु दसानी, गुलशन देविहा, महेश मांजरेकरनिर्देशक और लेखक : वासन बालानिर्माता : आरएसवीपीरेटिंग : 3.5 स्टारओरिजनल, एक्शन, ड्रामा, कॉमेडी, एंटरटेनर. पांच शब्दों में कहें तो डायरेक्टर वासन बाला की डेब्यू फिल्म मर्द को दर्द नहीं होता इन पांच श्रेणियों को ही परिभाषित करता है. सबसे पहले रॉनी स्क्रूवाला बधाई के पात्र हैं कि उनके होम प्रोडक्शन से लगातार ऐसी एक्सपेरिमेंटल फिल्में दर्शकों के सामने आ रही हैं. एक्सपेरिमेंटल सिनेमा का मतलब है कि वे फिल्में बहुत ज्ञानवर्धक और सामाजिक मुद्दों से ही लबरेज होती हैं. उन्हें मर्द को दर्द नहीं होता को लेकर अपनी गलतफहमी नहीं रखनी चाहिए. चूंकि यकीनन वासन ने अपनी पहली ही फिल्म में कई प्रयोग किये हैं, लेकिन यह फिल्म न तो ऊबाऊ है और न ही कोई ज्ञान बघारने की कोशिश करती है.वासन बाला की मर्द को दर्द नहीं होता, एक ऐसा ही ओरिजनल प्रयोग है, जहां कहानी, पृष्ठभूमि, फिल्म के कलाकारों और फिल्म के ट्रीटमेंट के साथ पूरी ईमानदारी बरती गयी है. इस फिल्म से वासन बाला के साथ फिल्म के नायक अभिमन्यु दसानी की भी बॉलीवुड एंट्री हो रही है. जबकि फिल्म की अभिनेत्री राधिका एक फिल्म पुरानी हीरोइन हैं. शायद यह वजह भी है कि फिल्म में वह ऊर्जा और नयापन नजर आया है, जो कि फिल्म को और अधिक दिलचस्प बना रहा है. वासन ने फिल्म की कहानी वाचन का तरीका नैरेटिव रखा है, जहां सूर्या (अभिमन्यु) पूरी कहानी अपने नजरिये से प्रस्तुत करते हैं.कहानी सूर्या, सूप्री, सूर्या के नाना और उनके कर्राटे मास्टर की जिंदगी के इर्द-गिर्द घूमती है. सूर्या को दर्द नहीं होता और अपनी बीमारी को ही वह किस दिलचस्प अंदाज में अपनी ताकत बनाता है और कहानी में किस तरह दिलचस्प मोड़ आते हैं. यह इस फिल्म की खूबी है. फिल्म में एक् शन कॉमेडी लव स्टोरी भी है. इन सबके बीच सूर्या का ब्रूस ली प्रेम और फिर कर्राटे मास्टर बनने का सपना, कहानी में दिलचस्प मोड़ लाते हैं. वासन का मुख्य किरदार सूर्या कांजिनेटियल इनसेंसिटिवीटी टू पेन नामक बीमारी से ग्रसित है, जिसमें उसे कितनी भी चोट लगने के बावजूद दर्द नहीं होता है. फिल्म के शुरुआती कुछ दृश्यों में जिस तरह मुख्य किरदार के साथ एक के बाद एक ट्रेजेडी होती है.आप यह कयास लगा सकते हैं कि फिल्म में आगे चल कर निर्देशक मुख्य किरदार के साथ दर्शक की सहानुभूति लूटने की कोशिश करने वाला है. लेकिन कुछ दृश्यों के बाद ही निर्देशक अपना वीजन स्पष्ट कर देता है कि वह सहानुभूति के लिए फिल्म नहीं बना रहे हैं. वासन और मुकेश छाबड़ा की टीम की तारीफ इस लिहाज से भी होनी चाहिए कि मुख्य किरदारों के साथ-साथ जिन कैरेक्टर किरदारों का चयन उन्होंने किया है. वह सटीक है. राधिका और अभिमन्यु के अलावा महेश मांजरेकर और गुलशन देविया के दमदार किरदार को फिल्म में नजरअंदाज नहीं किया जा सकता है. इन सभी किरदारों ने मुख्य किरदार और कहानी को खूबसूरती से सपोर्ट किया है. वासन ने एक साथ कई कहानियों और किरदारों को खूबसूरती से न सिर्फ पिरोया है, बल्कि कहानी को दर्शकों के सामने रियलिस्टिक अप्रोच के साथ प्रस्तुत किया है.वासन ने अनुराग कश्यप के साथ कई फिल्मों में अस्टिट किया है. लेकिन यह उनकी काबिलियत है कि इस फिल्म में कहीं भी अनुराग की मेकिंग की छवि नजर नहीं आती है. भले ही फिल्म के रियलिस्टिक लोकेशन आपको अनुराग की फिल्मों की याद दिला सकते हैं. लेकिन वासन ने बखूबी से फिल्म के ट्रीटमेंट में अपनी एक अलग छवि प्रस्तुत की है. फिल्म देखते हुए जितने ट्वीस्ट और टर्न आते हैं और जैसी अनोखी ट्रीटमेंट दी गयी है, आपको अपने बचपन के उन कॉमिक्स की याद आयेगी, जिसमें भरपूर एक्शन होता था और थ्रीलर भी, जिसमें हीरो का सेंस ऑफ हयूमर भी कमाल का होता था. अमूमन किसी बीमारी पर बनी बॉलीवुड फिल्मों में बेवजह ड्रामा क्रियेट करने की कोशिश में कई बार निर्देशक मुख्य किरदार को बेवजह असहाय और लाचार दिखाने की कोशिशें करते हैं. वासन ने ऐसा नहीं किया है. अमूमन बॉलीवुड पर यह आरोप लगते रहते हैं कि वो एक यूनिक कांसेप्ट और वास्तविक कहानियों के साथ नहीं आते और हॉलीवुड के एक्शन दृश्यों की नकल करने के लिए आतुर रहते हैं.मर्द को दर्द नहीं होता, उन सभी के लिए एक सटीक जवाब है, जहां आप वाकई में फिल्म के नायक-नायिका को एक्शन करते देख रहे हैं. आपको जानकर ताज्जुब होगा, मगर यह फिल्म अभिमन्यु के लिए इसलिए भी देखी जानी चाहिए, क्योंकि अभिमन्यु ने बिना किसी बॉडी डबल के फिल्म के सारे स्टंट खुद किये हैं. इसके लिए उन्होंने काफी मेहनत की है और उनकी वह मेहनत परदे पर साफ नजर आती है. वासन ने यह सोच कर कि फिल्म के हीरो की यह पहली फिल्म है, उसे कोई ग्रैंड लांचिंग देने के लिए अभिनेत्री के साथ अन्याय नहीं किया है. राधिका मदान के हिस्से में भी बराबरी के दृश्य हैं और स्टंट हैं. पटाखा की बजाय अगर वह इस फिल्म से अपना डेब्यू करतीं तो निश्चित तौर पर उन्हें लेडी एक्शन हीरोइन का खिताब मिल जाता. उन्होंने काफी वास्तविकता से फिल्म में अपने हिस्से के एक्शन दृश्य किये हैं.फिल्म की कहानी गुलशन देविहा बगैर अधूरी है, जिन्होंने दोहरी भूमिका निभाई है. एक जो कि कराटे मास्टर हैं, लेकिन दिब्यांग है. वहीं दूसरा क्रीमनल है. दोनों के बीच जो परिस्थितियां उत्पन्न होती है, वह आपको पूरी तरह से मनोरंजन देती है. वही महेश मांजरेकर ने भी अपने संवादों से दर्शकों का भरपूर मनोरंजन किया है.और अंत में बताते चलें कि अभिमन्यु, मैंने प्यार किया फेम भाग्यश्री के बेटे हैं. मगर फिल्म में उनके हुनर को देखने के बाद उन्हें इस बायोडाटा की जरूरत नहीं होगी. निस्संदेह अन्य स्टार किड की तरह वह इस फिल्म में आपको डांस नंबर या बॉडी दिखाते, लव सॉंग गाते नजर नहीं आयेंगे, बल्कि अभिनय को लेकर उनकी संजीदगी आपको साफ नजर आयेगी. अभिमन्यु इस लिहाज से भी बधाई के पात्र हैं कि स्टार किड होने के बावजूद उन्होंने ऐसी प्रयोगात्मक कहानी से डेब्यू करने का निर्णय लिया. इस फिल्म को पांच में से साढ़े 3 स्टार मिलते हैं l"
," अंजलि पाटिल, अतुल कुलकर्णी, मकरंद देशपांडे आदि","-पराग छापेकर सामाजिक मुद्दों पर फिल्म की टूटी हुई परंपरा पिछले कुछ समय से एक बार शुरू हो गई है। टॉयलेट एक प्रेम कथा, पैडमैन, दंगल हो या पिंक अब सिनेमा एक बार फिर से सामाजिक विषयों से जुड़ी बुराइयों की बात करने लगा है। सबसे अच्छी बात यह भी कि इस तरह की फिल्मों में किसी तरह के आडंबर का सहारा नहीं लिया जा रहा है। इसी परंपरा में रंग दे बसंती और भाग मिल्खा भाग जैसी फिल्में बनाने वाले निर्देशक राकेश ओमप्रकाश मेहरा की फिल्म मेरे प्यारे प्राइम मिनिस्टर रिलीज़ हो रही है।फिल्म का नाम सुनते ही सबसे पहले दिमाग में यह आना लाज़मी हो जाता है कि फिल्म बनाने का मकसद कुछ और है? लेकिन आपको जानकर हैरानी होगी कि फिल्म बनाने का मकसद कोई राजनीतिक नहीं बल्कि एक नितांत सामाजिक फिल्म बनाने की नीयत से है। फिल्म की कहानी है घाटकोपर की झोपड़ी में रहने वाले एक मां-बेटे की। मां दिनभर कढ़ाई का काम करती है और उसका छोटा बेटा पूरे स्लम में उधम मचाता रहता है। वह पढ़ाई भी करता है और कई धागों से डायरेक्टर ने बस्तियों के संघर्ष को अपनी फिल्म में समेटा है।इस बस्ती में एक ही समस्या है और जो सबसे बड़ी और अहम है। दरअसल इस बस्ती में कोई शौचालय नहीं है। इतनी बड़ी बस्ती के लोग ट्रेन की पटरियों पर लाइन में शौच के लिए जाते हैं और सबसे बड़ी समस्याएं महिलाओं को होती है जो आधी रात या अलसुबह अंधेरे इस काम को अंजाम देती हैं। ऐसे में अंजलि जब वह शौच के लिए जाती है तो उसके साथ यौन दुष्कर्म हो जाता है और इस तरह से फ़िल्म आगे बढती है। यह फ़िल्म आपको सोचने पर मजबूर करती है!अभिनय की बात करें तो सभी कलाकारों ने ख़ासकर तीनों बाल कलाकारों ने कमाल का काम किया है और इन कलाकारों की तारीफ की जानी चाहिए! बहरहाल, जब एक फिल्म में कहानी के जरिये किसी सामाजिक मुद्दे को सामने लाया जाता है तो उसकी नीयत देखना ज्यादा जरूरी हो जाता है। ऐसे में सितारों के बाजारवाद से घिरे सिनेमाई तराजू में एक ईमानदार नीयत से बनाई गई इस फिल्म को तोलना नाइंसाफी होगी।डायरेक्टर राकेश ओमप्रकाश मेहरा ने एक सामाजिक विषय पर फिल्म बनाते हुए उसमें मनोरंजन के पहलू का ख़ासा ध्यान रखा और एक मनोरंजक फिल्म बनाई है! "
Badla ," अमिताभ बच्चन, तापसी पन्नू, अमृता सिंह आदि!","-पराग छापेकरडायरेक्टर सुजॉय घोष की कहानी के बाद एक लंबे समय से बॉलीवुड में भी सस्पेंस थ्रिलर नहीं आया था। सुजॉय घोष ने सस्पेंस थ्रिलर के रूप में अपना एक जॉनर पकड़ लिया है और यह कहना गलत नहीं होगा कि इसमें उन्होंने महारथ भी हासिल कर ली है।हालांकि, ये फ़िल्म उनकी अपनी कहानी नहीं है। यह साल 2017 में आई एक स्पेनिश फ़िल्म ‘द इनविज़िबल गेस्ट’ (The Invisible Guest) का आधिकारिक रीमेक है। ‘बदला’ पूरी तरह से एक कसी हुई फ़िल्म है। पूरी फ़िल्म में एक अपराध को लेकर एडवोकेट पक्ष और विपक्ष में बहस करते हैं। जहां दोनों पक्ष एक दूसरे को खूनी साबित करने के लिए बहस करता है। लेकिन, अंत में खूनी कौन निकलता है..इसी ताने-बाने पर बुनी गयी है फ़िल्म बदला।अभिनय की बात करें तो अमिताभ बच्चन बिल्कुल एक अलग ही फॉर्म में नज़र आते हैं। उनका डायनामिक्स देखते ही बनता है। तापसी पन्नु के लिए यह एक मुश्किल किरदार था। क्योंकि उनके कैरेक्टर की आंतरिक सोच कुछ और है, बाह्य व्यवहार अलग है और कई स्तर पे खुद के किरदार को मांजते हुए उन्होंने इसे बखूबी से निभाया। उसके अलावा अमृता सिंह भी लंबे समय के बाद बड़े पर्दे पर दिखाई देती है। उन्होंने भी अपने किरदार में जान फूंक दी है।कुल मिलाकर बदला एक कसी हुई सस्पेंस थ्रिलर है। अगर आप सस्पेंस थ्रिलर देखना पसंद करते हैं तो निश्चित रूप से इस सप्ताह यह आपके लिए बेस्ट फ़िल्म होगी। इसे आप परिवार के साथ देख सकते हैं, इसमें कोई भी अश्लीलता नहीं है। यह फ़िल्म आपको बांधे रखती है!"
Luka Chuppi ," कार्तिक आर्यन, कृति सनोन, अपारशक्ति खुराना, पंकज त्रिपाठी, विनय पाठक।","-पराग छापेकरछोटे शहरों का अपना एक नैतिक मापदंड होता है वहां की अपनी सामाजिकता होती है! महानगरों में भले ही आज का यूथ लिव इन रिलेशन जैसी व्यवस्था को आजमा लेता है, भले ही कानून ने लिव इन को कानूनी मान्यता दे दी है, मगर फिर भी छोटे शहरों में इसे आसानी से स्वीकार नहीं किया जाता! वहां आज भी ऐसे तमाम किस्से हैं जहां मां-बाप के कहने पर लड़का-लड़की बिना एक दूसरे को देखे भी शादी करने को तैयार हो जाते हैं। ऐसे में लिव इन जैसी चीजें उनके लिए सामाजिक और नैतिक अपराध की श्रेणी में आ जाती हैं।ऐसे में मथुरा का लोकल टेलीविज़न रिपोर्टर गुड्डू (कार्तिक आर्यन) और मथुरा के संस्कृति के ठेकेदार और नेता त्रिवेदी जी (विनय पाठक) की बेटी रश्मि (कृति सनोन) के मन में एक दूसरे के लिए प्यार के बीज पनपने लगते हैं। ऐसे में रश्मि चाहती है कि वह दोनों लिव-इन में रहे और तय करें कि वह आगे ज़िंदगी साथ बिता पाएंगे या नहीं? ना नुकुर के बाद गुड्डू भी तैयार हो जाता है और दोनों चल पड़ते हैं ग्वालियर। जहां उनका काम भी है और साथ-साथ उन्हें लिव-इन भी रहना है। मकान किराए पर लेकर दोनों शादीशुदा होने का नाटक करते हैं और इसके बाद क्या-क्या होता है.. इसी पर आधारित है फिल्म ‘लुका छुपी’।ज़ाहिर है निर्देशक लक्ष्मण उतेकर ने एक सामाजिक मुद्दा पकड़ा है। फिल्म के फर्स्ट हाफ में तो बहुत ज्यादा कुछ घटित नहीं होता मगर जो सेकंड हाफ उन्होंने गढ़ा है उसमें आप मुस्कुराते रहते हैं और ठहाके लगाते रहते हैं। अभिनय की बात करें तो गुड्डू के किरदार में कार्तिक आर्यन पूरी तरह से ईमानदार नजर आते हैं। हर दृश्य चाहे वो कॉमेडी हो, रोमांटिक हो या बेबसी का हो उन्होंने हर रंग को बेहतरीन ढंग से निभाया है।कृति सनोन ने भी उनका साथ भरपूर दिया है! इन दोनों की जुगलबंदी आपको लगातार बांधे रखती है। साथ ही दोनों की केमिस्ट्री देखने लायक है। इसके अलावा अपारशक्ति खुराना, पंकज त्रिपाठी इस तड़के का स्वाद दुगना कर देते हैं। अतुल श्रीवास्तव, विश्वनाथ चटर्जी, नेहा सराफ और सपना सेंड जैसे कलाकार भी छोटे-छोटे किरदारों में आते हैं और अपनी उपस्थिति दर्ज़ करा जाते हैं।तकनीकी स्तर पर मिलिंद जोग की सिनेमैटोग्राफी फिल्म को दर्शनीय बनाती है। मनीष प्रधान की एडिटिंग भी बेहतरीन है। प्रोडक्शन डिपार्टमेंट ने अपना काम अच्छे से निभाया है। कुल मिलाकर लुका छुपी एक हल्की फुल्की मनोरंजक फिल्म है, जिसका आनंद आप ले सकते हैं।"
SonChiriya ," सुशांत सिंह राजपूत, भूमि पेडनेकर, मनोज बाजपेयी, रणवीर शौरी, आशुतोष राणा","-पराग छापेकरफिल्म ''सोन चिड़िया'' चंबल की निर्दयी दुनिया में झांकने का मौका देती है। जिस तरह से फिल्म को शूट किया गया है वह काफी रिएलिस्टिक लगता है। फिल्म में डकैतों के जीवन पर फोकस किया गया है। उनको चंबल में बागी कहा जाता है। जिस तरह फिल्मों में अमूमन दिखाया जाता है कि घोड़े पर डाकू आते हैं और इसे ग्लैमरस ढंग से प्रस्तुत किया जाता है तो इसमें ऐसा कुछ नहीं है क्योंकि जो असल में होता है वही दिखाया गया है। फिल्म में डकैत पैदल भूखे प्यासे बीहड़ में घूमते रहते हैं। किस तरह वे पुलिस से बचते हुए इधर-उधर बीहड़ में ही छिप जाते हैं। इसको बड़ी खूबसूरती से दिखाया गया है। साथ ही साथ वर्गभेद और जातिभेद का समाज में किस तरह से एक वर्गीकरण किया गया था, किस तरह यह सब काम करता है, इसको भी अच्छी तरह से दर्शाया गया है। निर्देशक अभिषेक चौबे ने डकैतों के पूरे जीवन को खूबसूरती से बडे़ पर्दे पर पेश किया है। वो डकैतों के जीवन को बेहतरीन ढंग से दिखाने में कामयाब रहे हैं। अभिनय की बात करे तो सुशांत सिंह राजपूत के जीवन में अभी तक का यह बेस्ट परफॉर्मेंस मान सकते हैं। सुशांत ने डायलॉग डिलीवरी से लेकर अपने पोस्चर को किरदार के मुताबिक ढाला। हर प्रकार से सुशांत सफल नजर आते हैं। मनोज बाजपेयी डाकू मानसिंह की भूमिका के रूप में आते हैं और अपनी सशक्त उपस्थिति दर्ज करवाते हैं। पुलिस ऑफिसर के किरदार में आशुतोष राणा जिस तरह से व्यक्तिगत रंजिश के चलते गिरोह का पीछा करते हैं उसमें वे किरदार के साथ पूरी तरह से न्याय करते दिखाई देते हैं। भूमि पेडनेकर ने बेहतरीन अभिनय किया है। रणवीर शौरी ने भी अपने किरदार के साथ न्याय किया है। फिल्म में बाकी कलाकार भी किरदार के मुताबिक अच्छा अभिनय करते नजर आए।फिल्म रिएलिस्टिक तरीके से बनाई गई है जिसमें एक अलग जीवन दर्शन है। ये बागी चंबल का बलवान दर्शन है। फिल्म अच्छी है। इसे एक बार जरूर देखा जा सकता है।  "
," अजय देवगन, माधुरी दीक्षित, अरशद वारसी, जावेद जाफरी, अनिल कपूर, रीतेश देशमुख, ईशा गुप्ता आदि।","-पराग छापेकर किसी बड़ी फ़िल्म की फ्रेंचाइजी बनाना किसी चुनौती से कम नहीं। क्योंकि फ़िल्म के साथ दर्शकों की अपेक्षाएं जुड़ी होती हैं। बावजूद इसके हाल के कुछ वर्षों में यह एक ट्रेंड सा बन गया है कि अगर कोई फ़िल्म हिट हो जाए तो उसकी सीक्वल भी ज़रूर बनती है। लेकिन, ऐसे में यह ज़रूरी नहीं कि सीक्वल में भी उतना ही मनोरंजन हो जितना कि पहले के भाग में रहा है। कुछ ऐसा ही इंद्र कुमार द्वारा निर्देशित फ़िल्म टोटल धमाल के साथ हुआ।टोटल धमाल में धमाल तो है लेकिन, कन्फ्यूज़न भी कम नहीं। यूं समझिये कि इंटरवल तक सारे किरदारों की पहचान कराने में और उनको स्थापित करने में ही काफी वक्त निकल जाता है। और फिल्म पूरी तरह से थकने लगती है। इंटरवल तक शायद ही कोई एक डायलॉग हो जिस पर आप हंस सकते हैं! इंटरवल तक फ़िल्म काफी उबाऊ है। इंटरवल के बाद लगा कि सेकंड हाफ में फ़िल्म शायद समझ में आये मगर फ़िल्म की रफ्तार में मनोरंजन कहीं खोकर रह गया।सिनेमा हॉल में बैठे लोगों को समझ में नहीं आ रहा था कि हंसना कहां पर है? हालांकि लगभग आधा दर्जन सितारे हंसाने की जी तोड़ कोशिश कर रहे थे। मगर उनके पंच पूरी तरह से बेदम साबित हुए और यह निश्चित तौर पर एक निर्देशक की असफलता कही जायेगी। हालांकि फिल्म में ग्रैंड प्रोडक्शन वैल्यू है। बहुत बड़े पैमाने पर फ़िल्म को शूट किया गया है। फैशन भी एग्जॉटिक है। मगर राइटिंग डिपार्टमेंट और एक्शन टीम इन सितारों की पुरजोर कोशिश को कम करते हुए नजर आती हैं। पूरी फ़िल्म में जावेद जाफरी, संजय मिश्रा के पंचायत के अलावा हंसने का मौका आपको ढूंढना होगा।अभिनय की बात करें तो अजय देवगन, जावेद जाफरी, संजय मिश्रा, रितेश देशमुख अपने-अपने किरदारों में नज़र आते हैं। माधुरी दीक्षित और अनिल कपूर को पर्दे पर साथ देखना सुखद लगता है। अन्य पहलु की बात करें तो फ़िल्म की सिनेमैटोग्राफी कमाल की है। फिल्म की एडिटिंग काफी ढीली है।कुल मिलाकर टोटल धमाल एक औषत फ़िल्म है। अगर आप इन कलाकारों में से किसी के बहुत ही जबरदस्त फैन हैं तो ही आप यह फिल्म देख सकते हैं।"
Kedarnath ," सुशांत सिंह राजपूत, सारा अली ख़ान, नितीश भारद्वाज आदि।","-पराग छापेकर केदारनाथ फ़िल्म की जब घोषणा हुई तब कहीं एक उम्मीद जागी कि भारतीय सिनेमा ने भी भारतीय परिप्रेक्ष्य में प्राकृतिक आपदाओं पर एक पूरी फ़िल्म बनाने की हिम्मत दिखानी शुरू कर दी है। उत्तराखंड के इस भीषण हादसे ने न सिर्फ कई घरों को उजाड़ा था बल्कि इसके साथ कई परिवार भी बर्बाद हो गए। लगभग सत्तर हजार लोगों का तो अब तक भी कोई पता नहीं।ऐसा कहा गया था कि इसी त्रासदी पर फ़िल्म ‘केदारनाथ’ आधारित है। मगर कुल मिलाकर मामला टोटल फ़िल्मी निकला! एक बोझिल सी प्रेम कथा जिसे देखना पहाड़ पर चढ़ने जितना ही थकाऊ था और अंत में बच्चों के कार्टून चैनल्स के ग्राफिक्स को टक्कर देते विज़ुअल इफेक्ट्स और फ़िल्म खत्म हो जाती है।ये कहानी है मंसूर और मुक्कू यानी मंदाकिनी की प्रेम कहानी की। ज़ाहिर तौर पर इनका विरोध होना ही था, मार-पीट होती है, गरीब मां खुद पे घासलेट छिड़ककर प्रेमिका या मां में से किसी एक को चुनने की शर्त रख देती है, मगरूर बेटी के सामने मजबूर बाप कहता है कि- ‘आज के बाद मुझे अपना चेहरा मत दिखाना’। और इसी प्रेम कहानी के चलते-चलते बाढ़ आ जाती है।अभिनय की बात करें तो सारा अली ख़ान की डेब्यू फ़िल्म भले उतनी दमदार न हो लेकिन, सारा अली ख़ान के रूप में बॉलीवुड को एक अभिनेत्री ज़रूर मिल गयी है। सुशांत सिंह राजपूत एक समर्थ अभिनेता के तौर पर लगातार अपने आप पर काम करते साफ़ नज़र आते हैं।मगर मसाले कितने ही शानदार हो उसको सही अनुपात में नहीं डाला जाएगा तो बिरयानी बेस्वाद ही बनेगी! ‘काय पो चे’ में कच्छ के भूकंप का इस्तेमाल करने वाले अभिषेक कपूर ने इस बार केदारनाथ की बाढ़ का इस्तेमाल ज़रूर किया मगर कमजोर कहानी, धीमी रफ़्तार और अधपके विज़ुअल इफेक्ट्स ने केदारनाथ पर पानी फेर दिया!"
," रजनीकांत, अक्षय कुमार, एमी जैक्सन आदि","-पराग छापेकर इमेजिनेशन और हैवी स्टार कास्ट भी किसी फ़िल्म के अच्छी होने की गारंटी नहीं होती। एस शंकर की फ़िल्म '2.0 (2 Point 0)' को लेकर शुरू से एक ज़बरदस्त क्रेज़ दिखा। लेकिन, इस उत्साह के बाद जब आप थियेटर पहुंचते हैं तो आप निराश हो सकते हैं।हालांकि, बच्चों को यह फ़िल्म पसंद आ सकती है। अभिनय और प्रोडक्शन के लिहाज से यह एक शानदार फ़िल्म है लेकिन, कहानी की जो बुनावट है उस मोर्चे पर फ़िल्म काफी कमजोर साबित होती है।कहानी कुछ यूं है कि लोगों के मोबाइल अचानक से गायब होने लगते हैं और वैज्ञानिक वसीकरण (रजनीकांत) को भी इसका पता नहीं चल पाता! गृहमंत्री एस विजय कुमार (आदिल हुसैन) इसके लिए वसीकरण की मदद लेते हैं, जो मोबाइल गायब होने की वजह के बारे में पता करने की कोशिश करता है। इसी बीच नीला (एमी जैकसन) और चिट्टी (रजनीकांत) की एंट्री होती है।लेकिन, कहानी में ट्विस्ट तब आता है जब पक्षीराज (अक्षय कुमार) की एंट्री होती है। आखिर में मोबाइल के गायब होने की वजहें सामने आती हैं। तो इस सिलसिले को समझने के लिए आपको थियेटर तक जाना होगा! इतना ज़रूर है कि फ़िल्म का विजुअल ट्रीटमेंट दमदार है! पूरी फ़िल्म वीएफएक्स में है और तकनीकि रूप से यह फ़िल्म काफी स्ट्रॉन्ग है! फ़िल्म देखकर यह समझ में आता है कि इस पर काफी मेहनत की गयी है। लेकिन, फ़िल्म की सबसे कमजोर कड़ी है स्क्रिप्ट। स्क्रीनप्ले पर अगर थोड़ा काम किया जाता तो फ़िल्म एक मिसाल बन सकती थी!  हालांकि, बच्चों को यह फ़िल्म पसंद आ सकती है और उन्हें यह फ़िल्म किसी जादुई दुनिया में होने का अहसास दे सकती है! बड़ों को यह फ़िल्म निराश करेगी! "
Dhadak ," जाह्नवी कपूर, ईशान खट्टर, आशुतोष राणा आदि। ","-पराग छापेकरकाफी समय से मराठी फ़िल्म ‘सैराट’ के हिंदी रीमेक फ़िल्म ‘धड़क’ का लोगों को इंतज़ार था। ‘सैराट’ ने सौ करोड़ से ज्यादा की कमाई कर देशवासियों का दिल जीता था और उसका जादू हिंदुस्तान में सिर चढ़ कर बोल रहा था। ऐसे में हिंदी भाषी क्षेत्र में ‘सैराट’ की रीमेक ‘धड़क’ का इंतज़ार किया जा रहा था।डायरेक्टर शशांत खेतान की इस फ़िल्म का फर्स्ट हॉफ काफी स्लो है जो काफी घसीटते हुए आगे बढ़ता है। ‘सैराट’ में प्यार को लेकर जो एक इनोसेंस था उस तरह का ट्रीटमेंट ‘धड़क’ में कहीं नज़र नहीं आता। दूसरी जो खामी इस फ़िल्म में है वो यह कि ‘सैराट’ में  वर्गभेद या जातिभेद के मुद्दे को विशुद्ध तौर पर फ़िल्म में क्लैरिफाय किया गया था जबकि ‘धड़क’ में एक संवाद के अलावा यह कहीं पर स्पष्ट नहीं हो पाता है कि आखिर दोनों में विसंगतियां किस बात को लेकर है? यह कहीं पर स्पष्ट नहीं हो पाता है कि आखिर यह मतभेद है क्यों?सेकण्ड हॉफ में भी कई शॉर्ट्स बहुत लम्बे हो जाते हैं! ईमानदारी से कहा जाए तो चूंकि ‘धड़क’ सैराट की ऑफिशियल रीमेक है तो ज़ाहिर है दोनों में तुलना होगी ही। लेकिन, फिर भी एक चांस दिया  जाए और ‘सैराट’ से अलग इस फ़िल्म को देखा जाए, परखा जाए तब भी फर्स्ट हॉफ काफी खींचा हुआ नज़र आता है, फ़िल्म में इनोसेंसी का अभाव नज़र आता है। साथ ही साथ पूरा माहौल जो शशांक ने बनाया है वो काफी सिंथेटिक नज़र आता है।लेकिन, फिर भी अगर इसमें अभिनय की बात की जाए तो जाह्नवी कपूर से लोगों को जिस तरह की उम्मीदें थीं वो उस पर खरी उतरती हैं। जाह्नवी कपूर के बारे में कहा जा सकता है कि बॉलीवुड को एक और हीरोइन मिल गयी है। ईशान खट्टर एक शानदार परफॉर्मर हैं। ईशान और जाह्नवी की जोड़ी आने वाले समय में बॉलीवुड के लिए एक एसेट की तरह साबित होगा, यह इस फ़िल्म का एक प्लस पॉइंट है। अन्य कलाकारों में खरज मुखर्जी, आदित्य कुमार, मनीष वर्मा और गौरी ने भी अपने अभिनय से प्रभावित किया।मराठी फ़िल्म का संगीत चूंकि इतना पॉपुलर हो गया था कि हिंदी में भी वही बैकग्राउंड स्कोर रखा गया है। तो एक तरह से वो रिपीटेशन लगता है, क्योंकि देश भर में वो गाने सुने जा चुके हैं सिर्फ शब्द बदल गए हैं। अपनी क्रियेटिविटी चलाते हुए शशांक खेतान ने फ़िल्म का क्लाइमेक्स ही बदल दिया, जो आसानी से हजम नहीं होता। असल में जो क्लाइमेक्स था उसमें कहीं न कहीं एक संदेश था कि जातिभेद और ऑनर किलिंग से आने वाली नस्ल को मुक्त किया जाए। धड़क में डायरेक्टर ने अपनी क्रिएटिविटी दिखाते हुए क्लाइमेक्स को बदल दिया है और इस क्लाइमेक्स में किसी तरह का सामाजिक संदेश नज़र नहीं आता जब तक कि लास्ट स्क्रीन रोल पर नज़र नहीं जाती और उसे पढ़ा न जाए। कुल मिलाकर ‘धड़क’ एक सामान्य सी बॉलीवुड फ़िल्म है, जिसे आप देखना चाहें तो देख सकते हैं!"
," दिलजीत दोसांझ, तापसी पन्नू, अंगद बेदी आदि। "," -पराग छापेकरबॉलीवुड और बायोपिक एक दूसरे के समानार्थी बनते जा रहे हैं। पिछले कुछ सालों में जो बायोपिक्स की बहार आई है उस बहार में एक नया फूल खिला है- ‘सूरमा’। ‘सूरमा’ हॉकी के चैंपियन खिलाड़ी संदीप सिंह की प्रेरणादायक कहानी पर आधारित है। उनकी ज़िंदगी में किस तरह के उतार-चढ़ाव आए, कैसे उन्होंने उस पर विजय हासिल की और अंततः कैसे वो बनते हैं सूरमा.. जिन्हें बाद में फ्लिकर सिंह का टाइटल दिया गया!फिल्म के शुरुआती हिस्से में ही प्रीतो बनी तापसी पन्नू जिससे संदीप सिंह बहुत प्यार करता है और उसे इंप्रेस करने के लिए उसके साथ हॉकी खेलता है। लेकिन, हार जाता है तब प्रीतो कहती है अगर लाइफ में गोल होगा तो यहां भी हो जाएगा! इस एक लाइन पर पूरी फिल्म का दारोमदार है और इसके बाद किस तरह से संदीप सिंह की ज़िंदगी बदलती है इसी पर आधारित है ‘सूरमा’। एक निर्देशक के तौर पर शाद अली खरे उतरे है। कुछ एक दृश्य को छोड़ दिया जाए तो पूरी फिल्म पर उनकी पकड़ साफ नज़र आती है! कुछ दृश्य जैसे संदीप का ठीक होकर वापस आना या फिर प्रीतो का स्टेडियम में आना और अच्छे बन सकते थे!अभिनय की बात की जाए तो दलजीत दोसांझ संदीप सिंह बनने में पूरी तरह से सफल रहे हैं। विक्रम बने अंगद बेदी एक अभिनेता के तौर पर अपनी छाप छोड़ जाते हैं! तापसी पन्नू एक समर्थ अभिनेत्री हैं और वह प्रीतो ही नज़र आई हैं। इसके अलावा विजय राज, कुलभूषण खरबंदा, सतीश कौशिक, महावीर भुल्लर आदि भी अपनी छाप छोड़ जाते हैं! खास तौर पर सतीश कौशिक के बड़े भाई बने अभिनेता की सशक्त उपस्थिति फिल्म को रियल बनाने में मददगार साबित होती है।शंकर-एहसान-लॉय के संगीत की बात करें तो दो गाने छोड़ कर उनका संगीत सामान्य ही रहा! ‘सूरमा’ एक अच्छी फिल्म है। यह फिल्म और बेहतर होती अगर शंकर-एहसान-लॉय इसके बैकग्राउंड स्कोर पर और ज्यादा मेहनत करते! फिल्म के इमोशनल सीन हो या क्लाइमेक्स बैकग्राउंड म्यूजिक उन भावनाओं को उभार नहीं पाया है! a इसे में देशभक्ति का जज्बा हो या संदीप के दुख में सहभागी बनने से दर्शक चूक जाता है! चितरंजन दास की सिनेमेटोग्राफी शानदार रही है। फारुख ने फिल्म को खूबसूरती से एडिट किया है। साथ ही आर्ट डायरेक्शन और कॉस्ट्यूम डायरेक्शन भी फिल्म को अलग स्तर पर ले जाने में मददगार साबित हुए।कुल मिलाकर सूरमा एक ऐसे विजेता की कहानी है जो अभी तक हम लोगों ने कभी सुनी नहीं। इस प्रेरणादायक कहानी को सपरिवार देखा जा सकता है। साथ ही यह कहना गलत नहीं होगा कि फ़िल्म देखने के बाद मनोरंजन के साथ-साथ कुछ कर गुजरने का ज़ज्बा भी आपके भीतर पैदा होगा।"
Aiyaary ,2.5,"- पराग छापेकरबॉलीवुड से लेकर हॉलीवुड तक ऐसी ढेर सारी फिल्में है जिनमें सीक्रेट सर्विस एजेंट्स तो बनते हैं लेकिन, उनके पकड़े जाने की स्थिति में उन्हें गोली मार देने से भी परहेज नहीं किया जाता। और इस तल्ख़ हकीकत से सीक्रेट एजेंट्स भी बखूबी परिचित होते हैं! बावजूद इसके देशभक्ति का जज्बा उनमें इस कदर भरा होता है कि वो हर जोखिम लेने के लिए तैयार रहते हैं! ‘चमकू’ और हाल ही में रिलीज़ हुई ‘टाइगर ज़िन्दा है’ समेत कई सारी फिल्में बॉलीवुड में ऐसे ही दिलेर और जांबाज एजेंट्स पर बन चुकी हैं।नीरज पांडे एक सुलझे हुए निर्देशक रहे हैं और उनकी फिल्मों से हमेशा एक एक्स फैक्टर की उम्मीद की जाती है। अभी तक निर्माता-निर्देशक के तौर पर वह अपने काम को लेकर खरे रहे हैं लेकिन, ‘अय्यारी’ को लेकर वह थोड़े से कंफ्यूज नजर आते हैं। ‘अय्यारी’ का मतलब ऐसा जासूस जो रूप बदलने में माहिर होता है।‘अय्यारी’ की कहानी शुरू होती है कर्नल अभय सिंह (मनोज बाजपेयी) और मेजर जय बख्शी (सिद्धार्थ मल्होत्रा) की तकरार से! यह दोनों इंडियन आर्मी के लिए काम करते हैं लेकिन, हालात कुछ ऐसे हो जाते हैं कि जय अचानक से दिल्ली से गायब होने की कोशिश में लग जाता है। दूसरी तरफ अभय जोकि जय का गुरु भी है वह हैरान है और समझ नहीं पा रहा कि आखिर जय ऐसा क्यों कर रहा है? कहानी में जय का प्यार यानी सोनिया (रकुल प्रीत) भी हैं! कहानी दिल्ली से कश्मीर, लंदन घूमती हुई वापस दिल्ली में आकर खत्म होती है।यह देखना भी दिलचस्प है कि फ़िल्म में कुछ इंटेलिजेंस एजेंट्स जिसकी जानकारी सिर्फ सेनाध्यक्ष और रक्षा मंत्री को ही है और जो देश के दुश्मनों का सफाया अपने अंदाज़ में कर रहे हैं। इन सबके बीच राजनीति और भ्रष्टाचार से लिप्त सिस्टम में सेनाध्यक्ष के सामने फोर्स से रिटायर्ड उनका सहयोगी एक कंपनी की डील रखता है जिसमें हथियारों के भाव 4 गुना तक हैं और उसकी दलाली काफी बड़ी है। मगर ईमानदार सेनाध्यक्ष इस डील को स्वीकार करने से मना कर देता है। बदले में उन्हें धमकी मिलती है कि वह उनका स्थापित किया गया सीक्रेट, डिपार्टमेंट जिसके लिए उन्होंने सरकार का पैसा भ्रष्टाचार के रूप में बिना किसी अनुमति के खर्च किया है जनता के सामने लायेंगे! यहीं से सिलसिला शुरू होता है परत दर परत खुलने का!नीरज पांडे की ‘अय्यारी’ का सबसे कमजोर पहलू है स्क्रिप्ट। 2 घंटा और 40 मिनट की इस फिल्म में 2 घंटा 25 मिनट तो फौज में हथियारों की दलाली और उसके अंजाम पर ही लगा दिए गए हैं! इस भ्रष्टाचार का फ़ौज पर और देश की जनता पर क्या असर पड़ेगा, इसे दिखाया गया मगर, क्लाइमेक्स में टांय टांय फिस्स! नीरज पांडे ने क्लाइमेक्स एक बिल्डिंग के करप्शन की बात करके खत्म कर दी है! प्रतीकात्मक रूप में किसी एक अफसर को खुद को गोली मार लेने से यह मामला स्पष्ट नहीं होता! कहना गलत नहीं होगा कि बात तो कर रहे थे कोहिनूर की लेकिन, कांच का एक टुकड़ा दिखाकर मामला समेट लिया गया! अपनी फिल्म में नीरज पांडे हमेशा एक बेहतर ट्रीटमेंट देते रहें हैं लेकिन, इस बार उनका स्क्रीनप्ले भी टुकड़े-टुकड़े में नजर आता है!अभिनय की बात करें तो निश्चित तौर पर ‘अय्यारी’ में मनोज बाजपेयी पूरी तरह से छाए हुए हैं और हर मौके पर चौके-छक्के ही जड़ते हैं! जबकि, चार्मिंग से दिखने वाले सिद्धार्थ मल्होत्रा से मुझे काफी उम्मीदें थीं। उनमें एक सुपरस्टार बनने के सारे गुण मौजूद हैं मगर इस फिल्म को देखकर लगता है कि वह अपनी फिल्मों को बहुत गंभीरता से नहीं लेते? फौजी जासूस के किरदार में उनके शरीर में एनर्जी और डायनामिक्स का अभाव नज़र आता है। आदिल हुसैन का किरदार बड़ा तो नहीं मगर जब वह आते हैं तो पर्दे पर जान आ जाती है। रकुल प्रीत एक संवेदनशील कलाकार हैं और उनसे भविष्य में काफी अच्छी उम्मीदें की जा सकती हैं। कुमुद मिश्रा एक दमदार अभिनेता हैं और इस फिल्म में भी उन्होंने अपनी सशक्त उपस्थिति दर्ज कराई है। पूजा चोपड़ा ने भी अपना किरदार बखूबी निभाया है! जबकि अनुपम खेर और नसीरुद्दीन शाह जैसे मंझे हुए कलाकारों को पूरी तरफ से व्यर्थ गंवा दिया गया है।हालांकि, फिल्म की सिनेमेटोग्राफी बहुत अच्छी है और कई सारे कोण पर नए ढंग से सोचा गया है। जबकि एडिटिंग डिपार्टमेंट थोड़ा सा कमजोर रह गया है। लंबे-लंबे दृश्यों को काटा जा सकता था।कुल मिलाकर नीरज पांडे की फिल्म ‘अय्यारी’ जिससे काफी उम्मीदें लगाई जा रही थी, अपनी उम्मीदों पर खरी नहीं उतरती! अगर आप इसे एक लॉजिकल स्पाइडर की तरह देखने जाएंगे तो निराशा ही हाथ लगेगी। अन्यथा एक आम फिल्म की तरह इसे एक बार देखा जा सकता है।"
Padman ,2.5,"- पराग छापेकरमुख्य कलाकार: अक्षय कुमार, सोनम कपूर, राधिका आप्टे आदिनिर्देशक: आर. बाल्कीएक ऐसे विषय पर फिल्म बनाना जो समाज के लिए हमेशा निषेध विषय माना गया। गांव और महिलाओं के स्वास्थ्य से जुड़ा सबसे बड़ा मसला है माहवारी। ऐसे विषय पर फिल्म बनाना, और तो और उसमें अक्षय कुमार जैसे सुपरस्टार का होना अपने आप में एक साहसिक घटना है। साथ ही यह इस बात का बेहतरीन उदाहरण है कि एक कलाकार का सामाजिक सरोकार होना कितना जरूरी है? फिल्म के आंकड़ों की माने तो आज भी भारत में सिर्फ 18% महिलाएं सैनिटरी पैड का इस्तेमाल अपनी महावारी के दौरान करती हैं। 82 प्रतिशत महिलाएं पुराना कपड़ा, पत्ते, राख जैसी चीजों का इस्तेमाल रक्तस्राव रोकने के लिए करती हैं जो विशुद्ध रूप से सेहत के लिए नुकसानदायक है। ऐसे में यह पैड मैन अरुणाचलम मुरुगनाथम के क्रांतिकारी आविष्कार को ध्यान में रखकर बनाई गई है। मुरुगनाथम द्वारा पैड बनाना जितनी क्रांतिकारी घटना है उतना ही क्रांतिकारी कदम उस पर फिल्म बनाना है। निर्देशक आर. बाल्की ने इस नाजुक विषय को बहुत ही संजीदगी से पेश किया है। मध्यप्रदेश के महेश्वर में शूट की गई इस फिल्म में एक अलग फ्लेवर देखने को मिलता है और पूरी फिल्म पर बाल्की की पकड़ बनी रहती है।एेसा है अक्षय का पैडमैन रूपपैडमैन के रूप में अक्षय कुमार दिल जीत लेते हैं। उनके इस सफर में ज़िंदगी के उतार चढ़ाव में आप लगातार उनके साथ बने रहते हैं। फिल्म के अंत में यूनाइटेड नेशन में दी गई स्पीच में एक एक्टर के रूप में अक्षय कुमार ने यादगार स्पीच दी है। सोनम कपूर छोटे से किरदार में अपनी छाप छोड़ जाती हैं। राधिका आप्टे एक बेहतरीन अभिनेत्री हैं वह अपने किरदार के लिए छोटे-छोटे काम तराशती है और अपने किरदार को मजबूत बनाती चली जाती हैं। सोनम कपूर के पिता बने सुनील सिन्हा ने भी अपनी सशक्त उपस्थित दर्ज करवाई। कुल मिलाकर यह कहा जाए तो गलत नहीं होगा कि पैडमैन एक ऐसी फिल्म है जो वाकई हर दर्शक को देखना जरूरी है। यह एक सिनेमा के सामाजिक बदलाव और सामाजिक सरोकार का बेहतरीन उदाहरण है साथ ही साथ मनोरंजन की पूरी गारंटी भी है। "
Padmaavat ,2.5,"मुख्य कलाकार: दीपिका पादुकोण, रणवीर सिंह, शाहिद कपूर आदि।निर्देशक: संजय लीला भंसाली निर्माता : संजय लीला भंसाली संजय लीला भंसाली की फिल्म पद्मावत को लेकर जितने विवाद अब तक हुए हैं, वो कितने बेमानी थे, ये फिल्म देखने के बाद स्पष्ट हो जाता है। फिल्म में राजपूतों की गरिमा और मान-सम्मान को ठेस पहुंचाने वाला एक भी दृष्य नहीं है। शायद हंगामा करने वालों ने देखे बिना ही ज़्यादा विरोध करना शुरू कर दिया। फिल्म के अंत में आप राजपूताना गरिमा, वीरता और आन-बान और शान को सलाम करते हुए बाहर निकलते हैं। संजय लीला भंसाली हमेशा से ही लार्जर देन लाइफ सिनेमा बनाते रहे हैं, लेकिन पद्मावत उनके जीवन की सबसे बड़ी फिल्म है। भारतीय सिनेमा के इतिहास में इतनी भव्य फिल्म अभी तक शायद ही कोई दूसरी बनी हो। शायद पहली बार एेसी फिल्म देखने को मिलेगी। इतनी भव्यता में भी संजय लीला भंसाली हर एक दृश्य की छोटी-छोटी डिटेल पर बारीक़ी से काम करते नज़र आते हैं।भंसाली के कलर कॉम्बीनेशंससंजय लीला भंसाली के कलर कॉम्बीनेशंस और उनका आर्ट डायरेक्शन सीन की भव्यता को और भी बड़ा कर देते हैं। उनकी हर फिल्म अलग टेक्सचर लिए होती है। इसमें उन्होंने राजस्थान के रंग को बख़ूबी पकड़ा है। हर दृष्य में परिपूर्णता उनकी ख़ासियत है। फिल्म का संगीत भी उन्होंने दिया है। एक निर्देशक और एक संगीतकार की जुगलबंदी उन्होंने बेहतरीन ढंग से निभाई है। गानों की फ्रिक्वेंसी थोड़ी ज़्यादा है, जो कि थोड़ी कम होती तो भी चल जाता।दीपिका को पहचान नहीं पाएंगेपरफॉर्मेंस लेवल पर बात करें तो दीपिका पादुकोण ने रानी पद्मिनी की हर एक चीज़ को इतना बख़ूबी आत्मसात किया है कि आप एक बार को भूल जाते हैं कि ये दीपिका हैं। वो हर दृष्य में रानी पद्मिनी ही लगती हैं। वहीं महारावल रतन सिंह बने शाहिद कपूर ने इस किरदार के लिए जमकर मेहनत की, जो पर्दे पर साफ़ नज़र आती है। मगर, इन सभी में उभर कर आता है खलनायक अलाउद्दीन खिलजी का किरदार। रणवीर सिंह को अभी तक नायक के किरदारों में देखा और पसंद किया है। पहली बार वो अपना खलनायकी वाला अंदाज़ हमारे सामने लेकर आए हैं और उन्होंने किस ढंग से खलनायक को गढ़ा है, वो वाकई काबिले-तारीफ़ है। इन तीनों मुख्य पात्रों के अलावा वेटरन एक्टर रज़ा मुराद की अदायगी भी अव्वल दर्जे़ की है। जलालुद्दीन खिलजी के किरदार को उन्होंने अपने अंदाज़ में जीवंत कर दिया है! साथ ही मेहरुन्निशां के किरदार में अदिति राव हैदरी ने भी कमाल का प्रदर्शन किया है। सभी किरदार अपने लिए एक अलग ही आभा रचते हैं और उसमें सफल भी नज़र आते हैं! बेहतरीन एडिटिंग और सिनेमेटोग्राफी फिल्म में भंसाली का ज़बर्दस्त डायरेक्शन तो है ही। वहीं, फिल्म की भव्यता को चार चांद इसकी एडिटिंग और सिनेमेटोग्राफी जैसी चीजें लगाती हैं। साथ ही कॉस्ट्यूम पर भी ज़बर्दस्त काम किया गया है जो फिल्म की भव्यता और बढ़ा देता है।  "
,2.5,"- पराग छापेकरब्लैक कॉमेडी हमारे यहां कम ही बनती हैं। लेकिन, ब्लैक कॉमेडी का ट्रीटमेंट भी उतना ही मायने रखता है, जितनी कमर्शियल फिल्म! पटकथा लेखक नवोदित निर्देशक अक्षत वर्मा की फिल्म 'कालाकांडी' एक ऐसी ही फिल्म है। सैफ़ अली ख़ान जैसे सितारे के साथ आई इस फिल्म को लेकर दर्शकों में काफी उत्सुकता थी!फिल्म की कहानी तीन स्तर पर चलती है। फिल्म में मुंबई की एक रात की कहानी समाज के अलग-अलग वर्गों पर कैसे असर डालती है, यह कहने की कोशिश की गई है। एक तरफ रिलिन (सैफ अली खान) सीधे-सादे इंसान हैं।जिसने जीवन में किसी तरह का कोई नशा नहीं किया, कोई ऐसी हरकत नहीं की जिससे उसकी साख पर असर पड़े और ऐसे में एक दिन उसे अचानक मालूम होता है कि वह कैंसर से पीड़ित है और उसके पास कुछ ही दिन बचे हैं! ऐसे में वह जब घर पहुंचता है जहां उसके छोटे भाई अंगद (अक्षय ओबेरॉय) की शादी का फंक्शन चल रहा है। ज़िंदगी में पहली बार रिलिन नशा करता है और ड्रग्स लेता है।छोटा भाई अपनी गर्लफ्रेंड से मिलने के लिए किसी बहाने से होटल पहुंचता है और उसके गर्लफ्रेंड के पति के आ जाने के कारण वहां से भागकर बाहर आता है। दोनों भाई सड़कों पर भटक रहे हैं। इस बीच रिलिन को एक ट्रांसजेंडर मिल जाती है। कुणाल रॉय कपूर, शोभिता के प्यार को लेकर असमंजस में है जबकि वो उसे बहुत प्यार करता है। शोभिता पीएचडी करने अमेरिका जा रही है। इसी बीच यह दोनों अपने दोस्त की बर्थडे पार्टी में एक रेस्टोरेंट में पहुंचते हैं! जहां पर शराब के साथ-साथ ड्रग्स भी इस्तेमाल में लाए जा रहे हैं और यहीं पुलिस की रेड पड़ती है।तीसरी कहानी दीपक डोबरियाल और विजय राज की है। यह दोनों अंडरवर्ल्ड के पंटर है जिसका काम पैसे की उगाही करना है। फिरौती के करोड़ों रुपए को कैसे हजम किया जाए इसका प्लान बनाते-बनाते यह दोनों सड़कों पर भटक रहे हैं।इन तीनों कहानियों का आपस में कैसे रिश्ता जुड़ता है और एक रात में समाज के अलग-अलग तबकों पर क्या फर्क पड़ता है यही दर्शाने की कोशिश इस फिल्म 'कालाकांडी' में की गई है।अभिनय के स्तर पर बात की जाए तो यह फिल्म पूरी तरह से सैफ़ अली ख़ान की फिल्म है। उन्होंने बहुत ही शानदार परफॉर्मेंस दी है। उनका लुक भी काफी रोमांचक है! दीपक डोबरियाल भी अपने किरदार में छा जाते हैं। अक्षय ओबेरॉय एक कंफ्यूज प्रेमी की भूमिका में एकदम सटीक बैठे हैं।अच्छाइयों के साथ-साथ इस फिल्म में जो खराबी नज़र आती है वो यह कि फिल्म का स्क्रीनप्ले बिखरा-बिखरा लगता है। कुछ सीन अनावश्यक रखे गए हैं। अलग-अलग किरदारों में सामंजस्य का अभाव मालूम पड़ता है। साथ ही कुछ दृश्य में हास्य को जबरदस्ती घुसाने की कोशिश की गई है। फिल्म में अंग्रेजी का इस्तेमाल काफी किया गया है इसलिए एक आम दर्शक के लिए इस फिल्म को समझना थोड़ा मुश्किल हो सकता है।क्लाइमेक्स में आपको एक अधूरापन लग सकता है! बहरहाल, बावजूद सारी कमियों के यह फिल्म एक बार देखी जा सकती है।जागरण डॉट कॉम रेटिंग: 5 में से (ढाई) स्टारअवधि: 1 घंटे 52 मिनट"
Firangi ,2.5," - पराग छापेकरकपिल शर्मा का नाम कौन नहीं जानता? निश्चित ही कॉमेडी के सर्वश्रेष्ठ कलाकार कपिल ने देश को हंसा-हंसा कर उनका दिल जीता है। कपिल हमेशा एक बात कहते हैं कि कॉमेडी एक सीरियस बिजनेस है तो कपिल की फ़िल्म 'फिरंगी' देखने के बाद एक बात बहुत जोर से कहने की इच्छा हो रही है कि कपिल एक्टिंग भी एक सीरियस बिजनेस है!हैरानी की बात यह है कि स्टैंडअप कॉमेडी के बादशाह कपिल शर्मा अपने शो में तो कमाल का परफॉर्म कर जाते हैं मगर जहां बात अभिनय की आती है तब वहां पर बुरी तरह से मार खाते हैं। 'फिरंगी' एक उदाहरण है इस बात का की फ़िल्म निर्माण एक टीम वर्क है और इस टीम में एक भी कमजोर खिलाड़ी होगा तो पूरी टीम हार जाती है।'फिरंगी' कहानी है पंजाब के एक छोटे से गांव की, जहां पर मंगा (कपिल शर्मा) अपने पूरे कूनबे के साथ रह रहा है। अपने दोस्त की शादी में जब वह दूसरे गांव पहुंचता है तो वहां पर उसके दिल पर छा जाती है सरगी( इशिता दत्ता)। संयोग से इसी बीच बेरोजगार मंगे को अपने हुनर के कारण अर्दली का काम मिल जाता है। इस बीच राजा गांव वालों की जमीन हड़पने की साजिश करता है और इस सब में दोषी हो जाता है मंगा!क्या मांगा गांव वालों की जमीन के कागज वापस ला पाएगा? क्या राजा खाली कराने के अपने हुक्म को रद्द करेगा? इसी ताने बाने पर बुनी गई है फ़िल्म 'फिरंगी'। फ़िल्म का प्रोडक्शन डिजाइन कमाल का है, निर्देशक राजीव ढींगरा की कहानी भी मनोरंजक लगी है, कहानी का स्क्रीनप्ले भी बेहतरीन लिखा गया है मगर, इसमें कपिल शर्मा के अभिनय का तड़का और लग जाता तो फ़िल्म में और निखार आ जाता! अभिनय की अगर बात की जाए तो कपिल शर्मा का अभिनय सपाट रहा। उन्हें अगर आगे भी फ़िल्में करनी है तो अपने अभिनय पर ध्यान देना जरूरी है! स्टेज पर परफॉर्मेंस देना और कैमरा के आगे अभिनय की बारीकियों को पेश करना यह दोनों ही अलहदा पेशा है।  राजा के रूप में कुमुद मिश्रा फ़िल्म पर पूरी तरह छाए रहे।हर एक सीन में उन्होंने बारीकियों से काम किया। जो फ़िल्म को एक अलग मुकाम पर ले जाता है।इशिता दत्ता के हिस्से संवाद जरूर कम आए मगर उन्होंने पूरी फ़िल्म पर अपनी सशक्त उपस्थिति दर्ज कराई है। इनामुल हक राजेश शर्मा और अंजन श्रीवास्तव जैसे दमदार अभिनेता भी अपने-अपने किरदारों में जान फूंकने में कामयाब रहे।निर्देशक राजीव ढींगरा अपने सारे ही विभागों में अव्वल दर्जे से पास होते हैं मगर, इसके साथ ही अगर वह कपिल शर्मा से परफॉर्मेंस निकालने में कामयाब हो जाते साथ ही फ़िल्म की लंबाई 20 मिनट से कम कर देते तो फ़िल्म एक अलग आयाम पर होती। इन 2 कारणों से एक शानदार फ़िल्म औसत फ़िल्म में बदल गई।फ़िल्म का संगीत अच्छा है! कैमरा वर्क कमाल का है! एडिटिंग पर थोड़ा सा और काम किया जाना था। प्रोडक्शन बेहतरीन है। कुल मिलाकर 'फिरंगी' एक औसत फ़िल्म है। अगर आप कपिल शर्मा के फैन हैं तो आप यह फ़िल्म देख सकते हैं ।"
,2.5,"- पराग छापेकरकुछ फिल्में मनोरंजन के लिए होती है, कुछ फिल्में आपको जानकारियां देने के लिए होती है और कुछ फिल्में आपको झकझोर कर जगाने के लिए होती है। ऐसी ही एक फिल्म इस हफ्ते आपके सामने है 'कड़वी हवा। इसमें कोई ख़ान नहीं, इस फिल्म ने शहरों को अपनी पब्लिसिटी से नहीं भरा इसलिए हो सकता है आप इसे नजरअंदाज भी कर दें। आप इसका विज्ञापन अखबार में पढ़ेंगे जरूर मगर कलाकारों के चेहरे देखकर शायद आप यह तय कर लें कि यह फिल्म नहीं देखनी! मगर यह फिल्म अपने समय की एक महत्वपूर्ण फिल्म है।चंबल के सुदूर गांव में एक बूढ़ा नेत्रहीन हेदु( संजय मिश्रा) अपने बेटी मुकुंद( भूपेश सिंह) और बहू पार्वती (तिलोत्तमा शोम) और दो बच्चियों के साथ साथ रहने वाला एक गरीब किसान है और जैसे तैसे ज़िंदगी बसर कर रहा है।  हेदु अपने बेटे मुकुंद के बैंक से लिए हुए कर्ज के कारण परेशान है उसे यह तक नहीं पता कि आखिर उसके बेटे के ऊपर कितना कर्ज है? इस राशि का पता लगाने के लिए वह लंबी दूरी तक पैदल-पैदल जा कर बैंक पहुंचता है।मगर उसे असफलता ही हासिल होती है वहीं दूसरी ओर रिकवरी एजेंट है (रणवीर शौरी) जिसे गांव के लोग यमदूत कह कर पुकारते हैं, वह जिस गांव जाता है वहां पैसा वसूलने के चक्कर में कई सारे लोग आत्महत्या कर लेते हैं। रिकवरी एजेंट की एक अलग समस्या है उसे अपने परिवार को उड़ीसा से अपने पास बुलाना है। उसका परिवार ओडिशा के तूफान में बेघर हो कर रह रहा है।जब हेदु और इस रिकवरी एजेंट का आमना-सामना होता है तो एक नया समीकरण सामने आता है। दोनों ही मौसम के मारे हैं। इन दोनों के मिलने से क्या स्थितियां सामने आती हैं, इसी ताने-बाने पर बुनी गई है फिल्म 'कड़वी हवा'। निर्देशक नील माधव पांडा ने बड़ी ही खूबसूरती से संजीदगी के साथ हर दृश्य में बिगड़ते मौसम की भयानकता बिन कहे उकेरी है।एक दृश्य में स्कूल में टीचर अपने बच्चों से मौसम के बारे में पूछता है। एक बच्चा मासूमियत से जवाब देता है कि मौसम दो होते हैं-ठंड और गर्मी, बारिश तो उसने देखी नहीं। इस छोटे से दृश्य में आप सिहर जाएंगे! एक दूसरे दृश्य में जब मुकुंद रात को घर नहीं आता तो पार्वती अपने ससुर को उठाते हुए सिर्फ एक बात कहती है - ये घर नहीं आए! इस दृश्य में तिलोत्तमा शोम ने अपने एक ही संवाद से सिनेमाघर के आंसू निकलवा दिए!संजय मिश्रा के शानदार अभिनय के चलते आपको उस भयानकता का एहसास होने लगता है जो बारिश के ना होने से हमारे किसान झेल रहे हैं! एजेंट के तौर पर रणवीर शौरी को न्यूज़ देखते हुए पता चलता है कि उड़ीसा में फिर एक तूफान आया है। इस दृश्य में रणवीर ने ऐसी जान डाली है कि देखने वाले जान सांसत में फंस जाती है।कुल मिलाकर यह कहे तो गलत नहीं होगा नील माधव पांडा ने अपने समय की एक बेहतरीन फिल्म बनाई है जिसमें भले ही चमक-दमक ना हो देखना जरूरी है। इंसानी फितरत के चलते जिस तरह हम प्रकृति का बेजा इस्तेमाल कर रहे हैं, उससे आखिर हमारी पृथ्वी पर और वातावरण पर कितना भयानक असर हो रहा है इसे महसूस करना अत्यंत आवश्यक है। इसीलिए यह फिल्म देखना भी आवश्यक है।"
फ़िल्म समीक्षा: वाकई हटकर है यह फ़िल्म 'तू है मेरा संडे',2.5,"- पराग छापेकरदोस्त और उनकी दोस्ती, उनके आपसी बॉन्डिंग इस पर ढेरों फ़िल्में बन चुकी हैं। दोस्ती का यह एहसास हर इंसान को प्यारा होता है इसलिए भी इक्का-दुक्का छोड़ तकरीबन सारी फ़िल्में जो दोस्ती पर बनी हैं, सफल रही है। इसी तरह की फ़िल्म है 'तू है मेरा संडे'। इस फ़िल्म में दिखाए गये दोस्त स्कूल या कॉलेज के दोस्त नहीं हैं, यह अलग-अलग उम्र के अलग-अलग वर्ग के मित्र हैं। इनमें से कोई शेयर मार्केट का ब्रोकर है तो कोई मैनेजमेंट कंपनी का मालिक। कोई टेलर है तो कोई क्लर्क। इनका आपस में जुड़ाव है, दोस्ती है तो उसका एक ही कारण है - फुटबॉल के प्रति उन सबका लगाव।मुंबई जैसे महानगर में जहां जनसंख्या का समुद्र बहता हो, ऐसे में खेलने की जगह कहां मिलेगी? ऐसे में पनपते उनके आपसी रिश्ते, खेलने की जगह का अभाव, परिवार से इन लोगों के रिश्ते जैसे संवेदनशील मुद्दों पर आधारित है- 'तू है मेरा संडे''। ढेर सारे अंतरराष्ट्रीय महोत्सव की शान बढ़ा चुकी 'तू है मेरा संडे' एक बेहतरीन फ़िल्म है। डायरेक्टर मिलिंद धाईमडे ने एक ऐसा संसार रचा है, जिसके आप गवाह भी होते हैं और हिस्सा भी। ये उन चुनिंदा फ़िल्मों में से है जिसके खत्म होने पर आपको लगता है कि इतनी जल्दी क्या थी, फ़िल्म ख़त्म करने की? आप उस दुनिया में डूब जाते हैं।अभिनय की अगर बात की जाए तो सारे ही कलाकारों ने कमाल का काम किया है। हो सकता है कि शायद आपने इनमें से किसी का नाम सुना भी ना हो, मगर सारे ही कलाकार एक से बढ़कर एक हैं। ख़ास तौर पर शहाना गोस्वामी अपने नैसर्गिक अभिनय से पूरी फ़िल्म पर छाई रहती हैं। टीवी के बड़े सितारे वरुण सोबती भी एक मंझे हुए कलाकार हैं। शहाना के पिता के किरदार में शिव सुब्रमण्यम का हालांकि एक भी संवाद नहीं है मगर उनकी सशक्त उपस्थिति एक अलग आयाम रचती है। कुल मिलाकर यह बात गलत नहीं होगी कि तू है मेरा संडे'' एक असरदार और शानदार फ़िल्म है। इसे जरूर देखा जाना चाहिए।यह बात जरूर ध्यान में रखी जानी चाहिए की फ़िल्म में भले ही बड़े सितारे नहीं हो, लेकिन कुछ फ़िल्में अपने विषय से अपने विषयवस्तु से ढेर सारे बड़े सितारों से लदी फ़िल्मों से कहीं बड़ी होती है। यह फ़िल्म वैसी ही एक फ़िल्म है।जागरण डॉट कॉम रेटिंग: 5 में से 4 (चार) स्टारअवधि: 1 घंटे 59 मिनट"
फ़िल्म समीक्षा: लाइफ की फिलॉसफी को समझाती है फ़िल्म 'शेफ',2.5,"- पराग छापेकरलव स्टोरी हो या किसी भावनात्मक रिश्तों की कहानी, फ़िल्म बनाते हुए सबसे बड़ा चैलेंज यह होता है कि अब ढेरों फ़िल्मों में इन तमाम पहलूओं और सारे रिश्तों को भुनाया जा चुका है। सबसे बड़ी चुनौती कुछ अलग करके दिखाने की है, जो अब तक दर्शकों ने नहीं देखा हो। पिछले दिनों हमने बाप बेटी के रिश्ते पर आधारित फ़िल्म 'भूमि' देखी। उसी सिलसिले को बरकरार रखते हुए निर्देशक राजा कृष्णा मेनन लेकर आए हैं 'शेफ'। 'शेफ' 2014 में आई हॉलीवुड फ़िल्म का रीमेक है। निर्देशक राजा कृष्णा मेनन ने 'शेफ' का जो भारतीयकरण किया है वह एक संवेदनशील सेल्युलाइड अनुभव के रूप में सामने आया है। दिल्ली में पैदा हुआ महत्वकांक्षी रोशन के (सैफ अली ख़ान) अमेरिका में मशहूर शेफ है, जोकि एक तलाकशुदा है और एक बेटे का पिता भी है। उसका बेटा अपनी मां के साथ चेन्नई में रहता है। बेटे के स्कूल प्रोग्राम को देखने आया रोशन किस तरह जीवन की फिलॉसफी समझता है और जीवन में प्रेम का महत्व समझता है, इसी ताने-बाने पर बुनी गई है 'शेफ'।   निर्देशक ने तलाकशुदा पति पत्नी के बीच रिश्ते, एक बेटा जो सिर्फ स्काइप पर अपने पिता को देखता रहा है और उसका अपने पिता के साथ रहना, उनके आपसी रिश्ते, इन सब को बहुत ही खूबसूरती से फ़िल्म में पिरोया गया है। यह फ़िल्म आपको भावनाओं में सराबोर नहीं करती, आपको रुलाती भी नहीं है मगर, यह हौले-हौले से आपके दिल को थपथपाते हुए यह एहसास कराती है कि ज़िंदगी में सबसे ज्यादा जरूरी चीज है आपके रिश्ते। आपके अपने अगर आपके साथ हैं तो बाकी सारी चीजें बेमानी हो जाती है।सैफ अली ख़ान इस तरह की फ़िल्मों के एक्सपर्ट खिलाड़ी हैं। यह रोल मानो उनके लिए ही लिखा गया है। राष्ट्रीय पुरस्कार से सम्मानित अभिनेत्री पदमप्रिया जबरदस्त अभिनेत्री है। उनकी उपस्थिति फ़िल्म को दूसरे आयाम पर ले जाती है। धनीश कार्तिक ने बेटे का किरदार अच्छी तरह से निभाया है। चंदन रॉय सान्याल अपने रोल मे जंचे हैं। सचिन कामले का किरदार छोटा है मगर वह सीन चुरा ले जाते हैं। मिलिंद सोमन को पर्दे पर देखना सुखद रहा। फ़िल्म का चित्रीकरण प्रिया सेठ ने बहुत खूबसूरती से किया है, संपादक शिवकुमार ने फर्स्ट हाफ थोड़ा लंबा रखा है मगर फिर भी एडिटिंग स्तरीय है।खास तौर पर जिक्र किया जाना चाहिए फ़िल्म के स्क्रीनप्ले का। रितेश शाह राजा मेनन और सुरेश नायर ने बहुत ही खूबसूरती से इसका स्क्रीनप्ले बनाया है। कुल मिलाकर 'शेफ' एक प्यारी सी फ़िल्म है, जिसे आप परिवार के साथ देख सकते हैं।"
'जुड़वा 2' मूवी रिव्यु: एंटरटेनमेंट की गैरंटी है वरुण धवन की यह फ़िल्म (साढ़े तीन स्टार),2.5,"-पराग छापेकरएक ऐसा दौर था जब डेविड धवन की फ़िल्में बॉक्स ऑफिस पर सोना उगल रही थी। डेविड धवन और सलमान यह सौ प्रतिशत का पैमाना फ़िल्म की शुरुआत से ही मान लिया जाता था। यह फ़िल्में सिर्फ मनोरंजन की गैरंटी होती थी, इसमें किसी भी तरह का सिनेमाई करिश्मा ढूंढना बेईमानी था। मूलतः एडिटर रहे डेविड धवन ने सिनेमा का अपना फार्मूला गढ़ा। लंबे-लंबे मास्टर शॉर्ट्स से भी उन्होंने परहेज नहीं किया। उन्हें सिर्फ और सिर्फ विश्वास था अपनी स्क्रिप्ट, अपनी कॉमेडी टाइमिंग और अपने पसंदीदा कलाकारों पर, जिसमें अव्वल रहे गोविंदा और सलमान। इन दोनों के साथ डेविड ने फ़िल्म 'कुली नंबर वन', 'बीवी नंबर वन', 'जोड़ी नंबर वन', 'घरवाली बाहर वाली', 'जुड़वा' जैसी कई सोना उगलने वाली कॉमेडी फ़िल्में बॉक्स ऑफिस को दीं।अपनी सफलतम फ़िल्म 'जुड़वा' की रीमेक 'जुड़वा 2' में भी डेविड का जादू बरकरार रहा। सलमान के साथ बनाई 'जुड़वा' की जुड़वा फ़िल्म है 'जुड़वा2'। जैसा डेविड की फ़िल्मों में होता रहा है, दिमाग घर पर रखकर सिनेमा देखने जाइए और हंसते मुस्कुराते बाहर आइए!  अभिनय की अगर बात की जाए तो वरुण धवन ने 'ABCD 2', 'बदलापुर' जैसी फ़िल्मों में अपने अभिनय का लोहा तो मनवा ही लिया था, इस फिल्म में भी दोनों ही किरदारों में वरुण पूरी तरह सफल नज़र आएं। उनका साथ जैकलीन फर्नांडिस और तापसी पन्नू ने भरपूर निभाया। लंबे समय के बाद राजपाल यादव को पर्दे पर देखना सुखद था। अनुपम खेर, सचिन खेडेकर, प्राची देसाई भी अपनी भूमिकाओं में जंचे हैं। फ़िल्म की सिनेमेटोग्राफी कमाल की है। डेविड खुद एडिटर रहे हैं, तो ज़ाहिर तौर पर एडिटिंग अच्छी ही होनी थी। 'जुड़वा' के दो हिट गाने इस फ़िल्म में भी नए अंदाज में लिए गए हैं, वह वह भी रोचक लगते हैं। कुल मिलाकर 'जुड़वा 2' एक पूरी तरह से मनोरंजक फ़िल्म है जिसे आप पूरे परिवार के साथ देख सकते हैं।"
फ़िल्म समीक्षा: संजय दत्त के फैंस की फ़िल्म है 'भूमि' (ढाई स्टार),2.5,"-पराग छापेकरहर फ़िल्म देखने के पीछे दर्शकों की एक ख़ास वजह होती है। मनोरंजन के साथ-साथ फलां फ़िल्म क्यों देखी जानी चाहिए इसके कारण बहुत ही स्पष्ट होते हैं। कभी किसी सितारे के फैन हैं इसलिए तो कभी इसलिए कि जो भी हो यह फ़िल्म एक बार तो देखी जानी चाहिए। ठीक ऐसी ही फ़िल्म है इस हफ्ते रिलीज़ हुई निर्देशक उमंग कुमार की- 'भूमि'। फ़िल्म चाहे जैसी भी हो लेकिन, संजय दत्त यानी बाबा के चाहने वालों के लिए यह फ़िल्म एक आकर्षण है! लंबे समय बाद जेल से लौटे संजय दत्त ने अपनी वापसी के लिए भूमि' को चुना है!यह कहानी है अरुण (संजय दत्त) की जो आगरा में हैंडमेड जूते का कारखाना चलाते हैं। उनकी एक बेटी है भूमि (अदिति राव हैदरी)। दोनों हंसी-खुशी ज़िंदगी बिता रहे हैं। दोनों के बीच एक मजबूत भावनात्मक रिश्ता है। सब बेहद खुश हैं मगर इस खुशी पर दुख के बादल छा जाते हैं, जब शादी के ठीक 1 दिन पहले भूमि का बलात्कार हो जाता है! शादी टूट जाती है। न्याय मांगने घर अपमानित होकर घर से लौटना पड़ता है। इसके बाद जो होगा वह समझा जा सकता है। जी हां, बाप अपनी बेटी के अपराधियों से बदला लेगा! ठीक इसी तरह की फ़िल्म 'मातृ' और 'मॉम' कुछ समय पहले ही आई थी। उन दोनों और 'भूमि' में फर्क सिर्फ इतना है कि उन फ़िल्मों में माता की जगह इस फ़िल्म में पिता अपराधियों से बदला लेता है।'भूमि' टुकड़ों-टुकड़ों में बंटी फ़िल्म है। कुछ हिस्से उपजाऊ तो कुछ हिस्से बंजर है। पूरी फ़िल्म मिला कर देखी जाए तो सच्चाई कम नजर आती है! निर्देशक और लेखक जान-बूझकर ज़बर्दस्ती दर्शकों को भावनाओं के समंदर में डूबा देना चाहते हैं और यह एहसास लगातार इंटरवल तक बना रहता है। सीन्स में परफॉर्मेंस तो अच्छे हैं मगर निर्देशक की ईमानदारी और नीयत के अभाव में फॉल्स लगते हैं। बलात्कार जैसे घृणित अपराध पर हाल ही में बनी 'पिंक', 'मातृ' और 'मॉम' जैसी संजीदगी का अभाव पूरी फ़िल्म में बना रहा है। हैरानी की बात है कि 'मेरी कॉम' जैसी संपूर्ण फ़िल्म देने वाले उमंग कुमार ने यह फ़िल्म दी है।अभिनय की बात की जाए तो संजय दत्त पूरी तरह छाए रहे। जब तक वो स्क्रीन पर रहते हैं, उनकी सशक्त उपस्थिति आप पर हावी रहती है। अदिति राव हैदरी ने भी अच्छा परफॉर्मेंस दिया है। शेखर सुमन को देखकर लगता है कि निर्देशक ने उन्हें खुला छोड़ दिया था कि जो मन में आए करिए! उनके जैसा समर्थ अभिनेता इतना ओवरएक्टिंग का शिकार क्यों हुआ यह समझ से परे है? हालांकि, शरद केलकर ने भी अपनी मजबूत उपस्थिति दर्ज कराई है।कुल मिलाकर संजय दत्त के चाहने वालों को बाबा की फ़िल्म देखने का मौका लंबे समय बाद मिला है, मगर जो उनके फैन नहीं हैं उन्हें शायद यह फ़िल्म रास ना आए।"
फ़िल्म समीक्षा: दर्शकों से कनेक्ट नहीं कर पाई 'हसीना पारकर' (ढाई स्टार),2.5,"-पराग छापेकरभेड़ चाल से चलती हिंदी फ़िल्म इंडस्ट्री में जब एक फ़िल्म सफल होती है तो उसी तरह की फ़िल्में जब तक पूरी तरह से पिट ना जाए लगातार बनती रहती हैं। पिछले कुछ समय से बॉलीवुड में बायोपिक की बाढ़ आई हुई है और अगर यह बाढ़ नहीं थमी तो हिंदी फ़िल्म इंडस्ट्री का नाम 'बायोपिक बॉलीवुड' रखने में कोई परहेज़ नहीं किया जाए। इसी भेड़चाल को कायम रखते हुए निर्देशक अपूर्व लाखिया की फ़िल्म 'हसीना पारकर' बॉक्स ऑफिस पर आज दस्तक दे रही है। हसीना पारकर कुख्यात डॉन दाऊद इब्राहिम की बहन हैं। वह मुंबई के गोवंडी इलाके में अपना दरबार लगाती रहीं। जब गैंगवार अपने चरम पर था तो वह लोगों के झगड़े सुलझाती रहीं, कंस्ट्रक्शन बिजनेस में लगी रहीं और बिल्डरों को प्रोटेक्शन देती रहीं। कमाल कि बात यह भी कि लगभग 20 साल के कार्यकाल में उन पर सिर्फ एक मुकदमा चला और उसमें भी वह बरी हो गईं।हसीना पारकर की ज़िंदगी में जो-जो उतार-चढ़ाव आए वह उनके भाई दाऊद इब्राहिम के अापराधिक ग्राफ के लगातार बढ़ने से आए। जैसे-जैसे दाऊद बड़ा डॉन होता गया, वैसे-वैसे हसीना की निजी ज़िंदगी में किस तरह की परेशानियां आती रहीं इसी को बड़े पर्दे पर रचा है निर्देशक अपूर्व लाखिया ने अपनी फ़िल्म 'हसीना पारकर' में। 'हसीना पारकर' फ़िल्म में आप सिर्फ उत्सुकता के कारण जा सकते हैं। एक दर्शक के तौर पर आप इस किरदार से जुड़ाव महसूस नहीं करते, आप सिर्फ उसकी यात्रा के गवाह होते हैं। ऐसे में जब केंद्रीय भूमिका से आपका जुड़ाव ना हो तो फिर फ़िल्म बहुत ज्यादा असर करती नज़र नहीं आती।हालांकि, अपूर्व ने अपनी पिछली फ़िल्मों से अलग कई सारे इमोशनल सींस पर बहुत बेहतर काम किया है। लेकिन, कोर्ट ऑफ लॉ में निर्दोष साबित होने के बावजूद भी दर्शक के रूप में आप सभी जानते हैं की हकीकत क्या है? निश्चित तौर पर एक छोटी बहन के जीवन में जिस तरह की उथल-पुथल अपने अपराधी भाई के कारण आईं, उससे सहानभूति होनी चाहिए थी मगर असल में ऐसा नहीं हो पाता।अगर अभिनय की बात की जाए तो श्रद्धा कपूर ने अपनी पूरी जान लगाकर इस किरदार को बनाने की कोशिश की है। मगर जो प्रभाव पहले लुक का पोस्टर आने के समय हुआ था वह पूरी फ़िल्म में नहीं हो पाया। कभी-कभी यूं लगा शायद श्रद्धा की कास्टिंग इस फ़िल्म के लिए ठीक नहीं!।श्रद्धा के भाई सिद्धांत कपूर दाऊद इब्राहिम के किरदार में एकदम सटीक नजर आए! कुल मिलाकर यह कहा जाए तो गलत नहीं होगा कि 'हसीना पारकर' कोई अद्भुत फ़िल्म नहीं मगर दाऊद इब्राहिम की बहन और दाऊद के रिश्ते किस तरह से रहे, दाऊद के कारण उनके परिवार ने क्या झेला, अगर यह जानना हो तो आप यह फ़िल्म देख सकते हैं।"
फिल्म समीक्षा: प्लास्टिक फिल्मों से दूर एक ईमानदार फिल्म है 'न्यूटन' (चार स्टार),2.5,"- पराग छापेकरएक दौर था जब कमर्शियल मसाला फिल्मों के साथ-साथ समानांतर सिनेमा का भी अपना दर्शक वर्ग था। श्याम बेनेगल, गोविंद निहलानी, प्रकाश झा जैसे समर्थ निर्देशकों ने पार भूमिका 'अर्धसत्य' और 'दामुल' जैसे कई क्लासिक दिए हैं। जिसमें एक आम आदमी की कहानी बिना किसी लाग-लपेट के कही गई। मगर उसके बाद के दौर में ऐसा नहीं कि प्रयास नहीं हुए मगर उसमें बाजार की मिलावट साफ नज़र आने लगी। इस हफ्ते रिलीज़ हुई नए निर्देशक अमित मसूरकर जिनकी अभी तक सिर्फ एक ही फिल्म रिलीज़ हुई है और अब उनकी दूसरी फिल्म 'न्यूटन' रिलीज़ हो रही है। यह फिल्म इतनी ईमानदार है कि आपको बरबस ही समानांतर सिनेमा का वह सुनहरा दौर याद आ जाता है जब श्याम बेनेगल, गोविंद निहलानी जैसे निर्देशक बेलाग फिल्में बनाते थे।न्यूटन कहानी है एक आदर्शवादी लड़के की जिसका नाम तो है नूतन लेकिन, उसने अपना नाम न्यूटन रख लिया है। यह आदर्शवादी लड़का (राजकुमार राव) ज़िंदगी के हर पहलू में ईमानदार रहने की कोशिश करता है। ऐसे में चुनाव के दौरान उसकी ड्यूटी लगती है छत्तीसगढ़ के आदिवासी इलाके में, जहां सिर्फ गिने-चुने वोटर हैं और यह इलाका नक्सलवाद से बुरी तरह से जूझ रहा है। ऐसे में न्यूटन क्या वहां पर निष्पक्ष वोटिंग करा पायेगा? इसी ताने-बाने पर बुनी गई है फिल्म 'न्यूटन'। इस फिल्म के बहाने बुलेट ट्रेन, स्काई वॉक और मॉल आदि से दूर जंगलों में लोकतंत्र के हालात देखकर दिल दहल उठता है। लोकतंत्र के नाम पर आदिवासियों का मज़ाक बनाया जाता है, किस तरह सरकारी तंत्र इस तरह के इलाकों को देखता है, यह बेहद संजीदगी से और ईमानदारी से अमित ने हर फ्रेम में उकेरा है। राजकुमार राव न्यूटन की भूमिका में पूरी तरह से छाए रहे।पर्दे पर आप राजकुमार को नहीं बल्कि न्यूटन को ही देखेंगे। उनका साथ दिया है रघुवीर यादव ने। रघुवीर समर्थ कलाकार है और किरदारों को जीना उन्हें भी आता है। अंजलि पाटिल को अभी उस तरह के मौके नहीं मिले जिससे वह खुद को साबित कर पाए, मगर एक आदिवासी लड़की के तौर पर जो अभिनय उन्होंने किया है वह वाकई तारीफ के काबिल है।  पंकज त्रिपाठी की उपस्थिति फ़िल्म दर फि़ल्म वजनदार होती जा रही है.  कुल मिलाकर 'न्यूटन' एक बेहतरीन और ईमानदार फिल्म है। अगर आप प्लास्टिक फिल्मों से दूर वाकई कुछ देखना चाहते हैं तो 'न्यूटन' आपके लिए एक बेहतरीन ऑप्शन है। "
फिल्म समीक्षा: सत्य और भ्रम से भरपूर कहानी (तीन स्टार),2.5,"-पराग छापेकरदुनियाभर में हॉरर फिल्मों के निर्माता-निर्देशकों को पूरा सम्मान मिला है लेकिन, हमारे यहां पर हॉरर फिल्म बनाने वालों को उतना सम्मान नहीं मिल पाया। लेकिन, यह भी उतना ही सच है कि हॉरर फिल्मों का अपना दर्शक वर्ग है। रामसे हॉरर स्कूल लंबे समय तक इन दर्शकों को उनकी पसंदीदा फिल्में परोसता आया है। और फिर आया राम गोपाल वर्मा का दौर! इस दौरान 'भूत' और 'डरना जरूरी है' जैसी कई फिल्मों को दर्शकों ने अच्छी प्रतिक्रिया दी। लेकिन, फिर भी इसकी संख्या कम ही रही। दोनों का ही अपना-अपना ट्रीटमेंट रहा है जो एक दूसरे से जुदा है। बहरहाल, इस हफ्ते रिलीज़ हुई 'द फाइनल एग्जिट' एक अलग ही तरह की हॉरर फिल्म है। इसे साइकोलॉजिकल थ्रिलर कहा जाए या फिलोसोफिकल हॉरर, यह तय कर पाना थोड़ा मुश्किल है।यह कहानी है विद्युत की जो एक फैशन फोटोग्राफर है। साथ ही वह ड्रग एडिक्ट भी है। इसी नशे के चलते वह इस हद तक पहुंच जाता है कि उसे हैलोसीनेशन यानी भ्रम होने लगता है। वह सच और स्वप्न में फ़र्क नहीं कर पाता। सच और स्वप्न की इस यात्रा मे उसे जीवन मृत्यु के चक्र को भी समझने में मदद मिलती है। मगर फिर भी वह असमंजस में है आखिर सच्चाई है क्या? अंत में जो होता है उसे दर्शक के तौर पर हम सोच भी नहीं सकते! निर्देशक ध्वनिल मेहता ने सत्य और भ्रम से भरपूर इस कहानी को बहुत ही खूबसूरती से रचा है। एक लय में चलता स्क्रीनप्ले और कहानी की जटिलता लगातार आपको इंगेज़ करके रखती है। अभिनय की बात की जाए तो कुणाल राय कपूर अगर और मेहनत कर लेते तो उनके किरदार में और जान आ पाती। हालांकि, निर्देशक ने उन्हें ड्रग एडिक्ट बनाकर भावहीन चेहरे को जस्टिफाई कर लिया है। अनन्या अपनी छाप छोड़ जाती हैं। उनके रूप में बॉलीवुड आगे की संभावनाएं देख सकता है। इस फिल्म की सबसे बड़ी विशेषता उसका विषय और स्क्रीनप्ले तो है ही लेकिन, यह दोनों ही अच्छे सिनेमाटोग्राफर के अभाव में शायद दम तोड़ देते। मगर अजय पांडे ने उम्दा सिनेमेटोग्राफी की जिससे फिल्म को एक अलग स्तर पर पहुंचने में मदद मिली। कुल मिलाकर 'द फाइनल एग्जिट' हॉरर के चाहने वालों के लिए निश्चित तौर पर एक अलग और बेहतरीन ऑप्शन है।"
फ़िल्म समीक्षा: एक बार देखने लायक है यह 'लखनऊ सेन्ट्रल' (ढाई स्टार),2.5,"-पराग छापेकरजेल की ज़िंदगी, उसमें होने वाली राजनीति, वर्चस्व की लड़ाई, मारपीट, कैदियों की भावनाएं, आजादी की ललक और उससे उपजा ड्रामा, यह हमेशा फिल्मी दुनिया को लुभाते आए हैं। 'दो आंखें बारह हाथ', 'बंदिनी' से लेकर मधुर भंडारकर की 'जेल' और अब 'लखनऊ सेंट्रल'। निर्देशक रंजीत तिवारी की यह फ़िल्म सत्य घटना से प्रभावित है। लखनऊ जेल में कैदियों द्वारा ही चलाए गए हिलींग हार्ट्स बैंड से प्रभावित होकर उन्होंने यह कहानी लिखी है।मुरादाबाद का एक लड़का किशन यानी फ़रहान अख़्तर अपना बैंड बनाना चाहता है। जोश और उत्साह से भरे इस लड़के की ज़िंदगी में एक ऐसा मोड़ आता है जहां उस पर क़त्ल का आरोप लग जाता है! और वह पहुंच जाता है लखनऊ सेंट्रल जेल। यहां रिफॉर्म करते हुए बैंड बनाने का काम होना और ऐसे में खतरनाक आरोपियों से भरे इस जेल में क्या बैंड बन पाएगा? कुछ इसी ताने-बाने पर बुनी गई है 'लखनऊ सेंट्रल'।फ़िल्म का स्क्रीनप्ले बहुत ही अच्छा लिखा गया है और कहानी भी मनोरंजक है। क्लाइमेक्स में स्क्रीनप्ले पर और मेहनत की जाती तो अच्छा होता! इसे और सटीक बनाया जा सकता था। फ़िल्म का कैमरा वर्क और एडिटिंग कसी हुई है। संगीत पर भी काफी मेहनत की गई है।अभिनय की बात करें तो फ़रहान ने इस किरदार में जान डालने की भरपूर कोशिश की है। मगर, जिस तरह से उन्होंने मिल्खा सिंह के लिए जबरदस्त मेहनत की थी उससे वो इस फ़िल्म में बचते नजर आए। अगर वह अपना वजन थोड़ा कम कर लेते तो एक कॉलेज स्टूडेंट या उसके आस-पास का उनका किरदार थोड़ा कन्विन्शिंग लगता। उन्होंने जिस किरदार को गढ़ा है, उसमें भी खामियां नज़र आती हैं।किशन के पिता बने रोबिन दास एक दृश्य में अंग्रेजी की मशहूर कहावत को बड़ी बेबाकी से, नायिका से कहते हैं। ऐसे पढ़े-लिखे लाइब्रेरियन का बेटा अंग्रेजी के शब्दों का उच्चारण ना कर पाए यह बात हजम नहीं होती। डायना पेंटी के किरदार में कुछ और वजन डाला जा सकता था। गिप्पी ग्रेवाल, दीपक डोबरियाल, राजेश शर्मा और इनामुल ने भी अपने-अपने किरदारों को जिया है। रवि किशन थोड़ी देर के लिए आते हैं मगर छा जाते है। इस फ़िल्म का सबसे जबरदस्त पावरफुल परफॉर्मेंस रहा रोनित रॉय का! जेलर के किरदार में उन्होंने सचमुच जान डाल दी है। कुल मिलाकर 'लखनऊ सेंट्रल' कोई महान फ़िल्म तो नहीं मगर एक बार देखी जा सकती है। "
फ़िल्म समीक्षा: निराश करती है यह 'सिमरन' (डेढ़ स्टार),2.5,"-पराग छापेकरराष्ट्रीय पुरस्कार से सम्मानित निर्देशक हंसल मेहता और ढेर सारे अवॉर्ड्स और सम्मानों से सुशोभित कंगना की फ़िल्म 'सिमरन' को लेकर मुझे ही नहीं तमाम दर्शकों में भी काफी उत्साह था। इंतज़ार था कि आखिर क्या है 'सिमरन'? इस बार स्क्रीन पर ऐसी क्या कहानी कंगना लेकर आई हैं जिसके प्रमोशन के लिए उन्होंने अपनी निजी ज़िंदगी के बेबाक अनुभव भी बांटने में झिझक नहीं की? ऐसी क्या कहानी है जिसके लिए कंगना इतनी बोल्ड हो गई? निश्चित ही अपने बिंदास अंदाज़ से कंगना ने दर्शकों का ध्यान 'सिमरन' की ओर आकर्षित तो किया लेकिन, अब बड़ा सवाल यह है कि क्या 'सिमरन' दूसरी 'क्वीन' साबित होगी?यह कहानी है प्रफुल्ल पटेल की जो अमेरिका में रहती है। सीधी-सादी दिखने वाली यह लड़की संयोग से लास वेगास के एक जुएखाने में पहुंचती है और बहुत सारा पैसा जीत जाती है। मगर इसके बाद प्रफुल्ल को जुए खेलने की लत पड़ जाती है और वह लगातार हारती चली जाती है। ऐसे में एक प्राइवेट लैंडर उसे पैसे देता है और प्रफुल्ल वह पैसा भी नशे में हार जाती है। अब चक्कर शुरू होता है पैसे वसूली का। जब पैसे देने वाला गुंडा प्रफुल्ल की जान लेने पर उतारू हो जाता है।निम्न मध्यम वर्ग की प्रफुल्ल पच्चास हज़ार डॉलर की बड़ी रकम कहां से चुकाएगी? उसके पिता किसी कारणवश पैसे देने से मना कर देते हैं। अब सिमरन के पास कोई चारा नहीं है। ऐसे में वो एफबीआई और सीआईए के जाल से घिरे अमेरिका में लूटपाट शुरु कर देती है और अंततः पकड़ी जाती है। यही कहानी है 'सिमरन' की।राष्ट्रीय पुरस्कारों से सम्मानित कंगना रनौत और हंसल मेहता की यह फ़िल्म अत्यंत साधारण फ़िल्म है! फ़िल्म शुरू होने के कुछ समय तक तो आपको समझ ही नहीं आता कि आखिर हो क्या रहा है? लेकिन, आप उसके साथ आनंद ले पाते हैं। मगर एक जैसे ही दृश्य इंटरवल तक लगातार चलते रहते हैं तो आप बेसब्री से इंटरवल का इंतजार करते हैं। जैसे-तैसे इंटरवल होता है और आपको लगता है कि शायद अब कहानी आगे बढ़ेगी। मगर इंटरवल के बाद फिर आप को निराशा ही हाथ लगती है क्योंकि वैसे ही कहानी आगे भी चलती हुई नज़र आती है।आखिर ये फ़िल्म बनाने के पीछे मकसद क्या था? ऐसा क्या था जिसे सुनकर कंगना और हंसल ने यह तय किया कि यह फ़िल्म बनाई जाए, यह समझ से परे है! अभिनय के नाम पर बात करें तो कंगना को छोड़कर फ़िल्म में एक भी एक्टर ऐसा नहीं था जिसने कोई ख़ास कमाल किया। हालांकि, कंगना ने ज़बरदस्त परफॉर्मेंस किया है, इस बात के लिए उनकी तारीफ़ करनी होगी। बहरहाल, किशोरी शहाणे को छोड़कर फ़िल्म में एक भी चेहरा ऐसा नहीं था जिसे आप जानते हों।तकनीकि पहलू की बात करें तो फ़िल्म की सिनेमेटोग्राफी तो शानदार है लेकिन, एडिटिंग बहुत ही कमजोर है। स्टोरी और स्क्रीनप्ले पर बिल्कुल भी मेहनत नहीं की गई है। फ़िल्म का संगीत साधारण है। यह कहा जा सकता है कि राष्ट्रीय अवार्ड से सम्मानित हंसल मेहता का निर्देशन इस बार कमजोर पड़ गया।कुल मिलाकर कंगना रनौत की 'सिमरन' एक कमजोर फ़िल्म है। अगर आप हार्डकोर कंगना रनौत के फैन हैं तो ही आप यह फ़िल्म देखने जा सकते हैं, अन्यथा आप दूसरा ऑप्शन तलाश कर सकते हैं।"
फ़िल्म समीक्षा: सबको हंसाने आ गए हैं ये 'पोस्टर बॉयज़' (तीन स्टार),2.5,"- पराग छापेकरहिंदी फ़िल्मों के निर्देशन में अपना पहला कदम बढ़ाने वाले निर्देशक अभिनेता श्रेयस तलपड़े की फ़िल्म 'पोस्टर बॉयज़' उनकी ही सुपरहिट मराठी फ़िल्म का रीमेक है। यह कहानी है गांव के 3 लोगों जगावर चौधरी, विनय शर्मा और अर्जुन सिंह की। जिसे पर्दे पर निभा रहे हैं सनी देओल बॉबी देओल और श्रेयस तलपड़े। इन तीनों के फोटोज़ उनकी मर्जी और इजाज़त के बिना ही नसबंदी करवाने वालों में शामिल एक पोस्टर पर आ जाता है।अभी भी भारत के गांवों में, छोटे कस्बों में और कई वर्गों में यह माना जाता है कि पुरुषों ने अगर नसबंदी करा ली तो उनकी मर्दानगी खत्म हो जाती है। नसबंदी के इस पोस्टर पर तीनों की फोटो आ जाने से उनकी ज़िंदगी में क्या असर होता है, इसी पर आधारित है फ़िल्म 'पोस्टर बॉयज़' की कहानी।'पोस्टर बॉयज़' एक कसी हुई स्क्रिप्ट है और ये नज़र आता है कि श्रेयस ने काफी मेहनत की है'। फ़िल्म के संवादों पर किरदार के हिसाब से विशेष मेहनत की गई है यह भी साफ़ दिखता है! अपनी डेब्यू फ़िल्म के हिसाब से श्रेयस सफल नजर आते हैं। समय और अनुभव के साथ-साथ उनके क्राफ्ट में और सुधार होगा यह उम्मीद की जा सकती है'।बहरहाल, 'पोस्टर बॉयज़' एक मनोरंजक फ़िल्म है जिसे देखते हुए आप अपने ठहाके रोक नहीं पाएंगे! फ़िल्म के सब्जेक्ट को देखते हुए अगर यह कहा जाए तो गलत नहीं होगा कि श्रेयस ने अपनी आधी ज़ंग सनी और बॉबी देओल की कास्टिंग कर के ही जीत ली है।अभिनय की अगर बात की जाए तो सनी देओल अपने इमेज से बाहर जाकर एक अलग अवतार में नज़र आते हैं, जिसमें वह सफल भी हुए हैं। बॉबी देओल पहले भी कॉमेडी कर चुके हैं लेकिन, इसमें वह एक अलग अंदाज़ में नज़र आते हैं। श्रेयस एक अभिनेता के तौर पर फ़िल्म को बांधे रखते हैं। कलाकारों की इस तिकड़ी ने दर्शकों पर अपनी पकड़ बना कर रखी है।फ़िल्म का कैमरा वर्क और एडिटिंग एकदम सटीक है। 'पोस्टर बॉयज़' एक मनोरंजक फ़िल्म है, जिसका आनंद आप ले सकते हैं। यह फ़िल्म आपको निराश नहीं करेगी।"
फ़िल्म समीक्षा: कमजोर है यह 'डैडी' (दो स्टार),2.5,"-पराग छापेकरनिर्देशक आशिम आहलुवालिया की फ़िल्म 'डैडी' अंडरवर्ल्ड डॉन अरुण गवली के जीवन पर आधारित फ़िल्म है। हालांकि, अरुण गवली का नाम देश में उस तरह से नहीं फैला था जिस तरह से दाऊद इब्राहिम या दूसरे डॉन्स का। मगर, एक पूरा दौर दगड़ी चाल के नाम पर निकल गया।'डैडी' अंडरवर्ल्ड पर बनने वाली तमाम फ़िल्मों की तरह ही केंद्रीय भूमिका में डैडी कहे जाने वाले अरुण गवली की बायोपिक है। मगर आसिम इसे एक साधारण सी फ़िल्म के ऊपर नहीं ले जा पाए हैं! 'डैडी' एक सामान्य फ़िल्म है और इसमें किसी भी तरह की सहानुभूति या हीरोइज़्म का अभाव होने से आप तटस्थ भाव से फ़िल्म देखते हैं, मगर उस का हिस्सा नहीं बन पाते। यही इस फ़िल्म की सबसे बड़ी कमी है।दूसरी कमी, नैतिकता के सवाल की है। फ़िल्म की कहानी में बीच-बीच में यह डायलॉग फॉर्म में जरूर आता है कि वह ऐसा नहीं था, उसका बेटा ऐसा बन गया मगर घटनाएं फ़िल्म में दिखाई गईं।अरुण गवली का अपराध की दुनिया में पहला कदम सिस्टम के फेलियर से नहीं बल्कि अपराध करके ही रखा गया कदम था। फ़िल्म में 'डैडी' के अपराधों को बहुत ही सुविधाजनक ढंग से जस्टिफाई करने की कोशिश की गई है। लेकिन, अपराध अपराध होता है। अभिनय की बात की जाए तो अर्जुन रामपाल ने अपने जीवन का सबसे सर्वश्रेष्ठ अभिनय इस फ़िल्म में किया है। उनके दोस्त बने राजेश श्रृंगारपुरे ने भी शानदार अभिनय किया है। फ़रहान अख़्तर जैसे समर्थ अभिनेता ने यह फ़िल्म आखिर क्यों की? यह समझ के परे है। उनके करने के लिए फ़िल्म में कुछ भी नहीं था।फ़िल्म का संगीत साधारण है। सिनेमेटोग्राफी उम्दा है। एडिटिंग पर थोड़ा और काम होना चाहिए था। फ़िल्म एक पीरियड की बात करती है तो ज़ाहिर तौर पर कॉस्ट्यूम डिजाइनर और आर्ट डायरेक्टर का काम बढ़ जाता है। लेकिन, उसमें काफी कमियां नजर आती हैं। इन सबके बीच सबसे बड़ी कमी नजर आती है स्क्रिप्ट डिपार्टमेंट में।'डैडी' को महिमामंडित करने के अलावा अगर फ़िल्म क्राफ्ट पर ध्यान देकर और मेहनत की जाती तो बेहतर होता।"
फ़िल्म समीक्षा: निराश करता है ये बादशाहो (दो स्टार),2.5,"- पराग छापेकर'वंस अपॉन ए टाइम' और 'डर्टी पिक्चर' जैसी फ़िल्में बनाने वाले मिलन लुथरिया की फ़िल्म 'बादशाहो' का काफी समय से इंतजार था। मधुर भंडारकर की 'इंदु सरकार' के आने के बाद से यही चर्चा हो रही थी कि दोनों ही फ़िल्में इमरजेंसी पर हैं। लेकिन, निर्देशक मिलन लूथरिया की फ़िल्म 'बादशाहो' बिल्कुल अलग है। इसकी पृष्ठभूमि जरूर इमरजेंसी रखी गई है लेकिन, कहानी का सरोकार इमरजेंसी से कतई नहीं है।यह कहानी है राजकुमारी गीतांजलि (इलियाना डी क्रूज) की जिस पर इमरजेंसी के दौरान एक पॉलिटिशियन संजीव की नजर पड़ती है और राजकुमारी उसे बिल्कुल पसंद नहीं करती। ऐसे में संजीव इमरजेंसी के चलते राजकुमारी को फंसाने के लिए उसका खजाना लूटना चाहता है। इसके लिए वह आर्मी का इस्तेमाल करता है। इस मुसीबत में सामने आता है भवानी (अजय देवगन) जो राजकुमारी का बॉडीगार्ड है और राजकुमारी से प्यार भी करता है। राजकुमारी भी उसे प्यार करती है।खजाना जब सरकारी ट्रक में दिल्ली की ओर रवाना होता है उसे लूटने का प्लान बनाया जाता है और इस काम में उसका साथ देते हैं दलिया (इमरान हाशमी) गुरु जी (संजय मिश्रा) और संजना (ईशा गुप्ता)। क्या यह चारों खजाना लूट पाएंगे? क्या राजकुमारी के पास वह खजाना वापस पहुंचेगा? इसी ताने-बाने पर बुनी गई है फ़िल्म 'बादशाहो'। 'बादशाहो' एक साधारण फ़िल्म है। फ़िल्म शुरू होते ही पूर्व प्रधानमंत्री इंदिरा गांधी और इमरजेंसी के दौर के दृश्य सामने आते हैं जिसे देखकर लगता है कि शायद आप एक समझदार फ़िल्म देखने जा रहे हैं! मगर जैसे ही कहानी आगे बढ़ती है एक रेग्यूलर मसाला फ़िल्म की तरह ही नज़र आती है 'बादशाहो'।बावजूद इसके इंटरवल तक फ़िल्म आपको बांधे रखती है। लेकिन, इसके बाद शुरू होता है सारा गड़बड़झाला! यानी फ़िल्म कहीं के कहीं निकल जाती है ! क्लाइमेक्स पर आकर आप खुद को ठगा सा महसूस करते हैं! इतनी बड़ी समस्या का ऐसा समाधान लेखन विभाग की असफलता दिखाती है!अजय देवगन ने शानदार परफॉर्मेंस दिया। इमरान हाशमी एक अलग ही अंदाज में नजर आते हैं! इलियाना डिक्रूज एक समर्थ अभिनेत्री हैं और उन्होंने दर्शकों को बांधे रखा है और इनके बीच ईशा गुप्ता भी एक अलग डायमेंशन दिखाती नजर आती है! हालांकि, विद्युत् जामवाल को इस तरह के किरदारों से बचना चाहिए! संजय मिश्रा का अभिनय सदाबहार है। मगर इन सभी एक्टर्स की मेहनत पर पानी फेर देता है स्क्रिप्ट डिपार्टमेंट। अगर स्क्रिप्ट पर मेहनत की जाती तो शायद 'बादशाहो' एक पूरी तरह से मनोरंजक फ़िल्म बन पाती। फ़िल्म के लेखक रजत अरोरा के साथ निर्देशक मिलन लूथरिया को थोड़ी और मेहनत की जरूरत थी।बहरहाल, फ़िल्म की सिनेमेटोग्राफी सुनीता राडिया ने कमाल की की है! एडिटर आरिफ़ शेख को क्लाइमेक्स में और मेहनत करने की जरूरत थी। वह चाहते तो शायद फ़िल्म एक कंप्लीट फ़िल्म बन सकती थी। फ़िल्म के गाने ज़रूर कर्णप्रिय हैं। कुल मिलाकर 'बादशाहो' एक औसत फ़िल्म है। अगर आप अजय देवगन या इमरान हाशमी के बहुत बड़े फैन हैं तो यह फिल्म देखने आप जा सकते हैं!"
फ़िल्म समीक्षा: हंसी और ठहाकों के बीच एक स्ट्रांग मैसेज देती 'शुभ मंगल सावधान' (चार स्टार),2.5,"- पराग छापेकरनिर्देशक आर एस प्रसन्ना की फ़िल्म 'शुभ, मंगल, सावधान' कहानी है दिल्ली में रहने वाले एक मध्यमवर्गीय युवा जोड़े मुदित (आयुष्मान खुराना) और सुगंधा( भूमि पेडनेकर) की। इन दोनों के बीच प्यार होता है जो अरेंज मैरिज में बदलता है जिसे प्यार में बदलने की कोशिश की जाती है। सगाई और शादी के बीच मुदित और सुगंधा करीब आ जाते हैं ऐसे में आसपास के माहौल के चलते मुदित इरेक्टाइल डिसफंक्शन का शिकार हो जाता है।समस्या बढ़ती चली जाती है। शादी का दिन नजदीक आने लगता है। मुदित और सुगंधा दोनों ही परेशान है कि आखिर यह जेंट्स प्रॉब्लम है क्या? स्ट्रेस की वजह से आई छोटी सी समस्या का पहाड़ बना दिया जाता है! यह ऐसी समस्या है इंसान अपने दोस्तों से भी शेयर नहीं कर सकता, इसलिए मुदित और परेशान है। लेकिन, अपने दोस्तों को वह बताता है। और इसके बाद शुरू होता है नीम हकीम, बंगाली बाबा फर्जी डॉक्टर के यहां चक्कर लगाने का सिलसिला। लेकिन, इन सबसे हासिल कुछ नहीं होता और शादी का दिन करीब आ जाता है!ऐसे में यह चर्चा सारे बारातियों तक पहुंचती है और इसके मजे भी लिए जाते हैं आखिरकार एक वेटरनरी डॉक्टर बताता है की ये सिर्फ स्ट्रेस की वजह से हो रहा है। मुदित और सुगंधा किसी में कोई कमी नहीं! इसी गंभीर मुद्दे पर स्वस्थ्य कॉमेडी ट्रीटमेंट के साथ प्रसन्ना ने एक रोचक फ़िल्म बनाई है! 'शुभ मंगल सावधान' पूरी तरह से मनोरंजक और जिम्मेदार फ़िल्म है।इस विषय पर फ़िल्म बनाने में अश्लील होने का खतरा पूरा-पूरा था। लेकिन, राइटर्स ने इस फ़िल्म को बहुत ही खूबसूरती से लिखा है। कहीं भी अश्लीलता नज़र नहीं आती, यह वाकई तारीफ के काबिल है। कई जगह मेटाफ़र का इस्तेमाल बड़ी ही खूबसूरती से किया गया है- मसलन चाय में बिस्कुट डूबाना और उसका टूट जाना या फिर टीवी पर रॉकेट का प्रक्षेपण आदि।अभिनय की बात की जाए तो आयुष्मान खुराना को अपना सुर मिल गया है और वह फ़िल्म दर फिल्म एक नई ऊंचाइयां छू रहे हैं! भूमि पेडनेकर ने भी शानदार अभिनय किया है। निर्देशक प्रसन्ना की खासियत यह है उन्होंने हर छोटे-बड़े रोल में एक समर्थ अभिनेता को ही लिया है। भूमि के पिता के रोल में नीरज सूद ने अपने किरदार को भरपूर जिया जबकि सीमा ने उनका साथ दिया। आयुष्मान के पिता के रूप में चितरंजन त्रिपाठी और चाचा बृजेश काला भी छाए रहे।'शुभ मंगल सावधान' अपने हर विभाग में एक संपूर्णता लिए हुए है। क्लाइमेक्स के अलावा फ़िल्म में कोई मतभेद नजर नहीं आता। कुल मिलाकर प्रसन्ना ने एक स्वास्थ्य मनोरंजक कॉमेडी फ़िल्म बनाई है जो एक संदेश लिए हुए है! यह फ़िल्म आपको गुदगुदाएगी, हंसाएगी और सोचने पर मजबूर भी करेगी!"
फ़िल्म समीक्षा: 'अ जेंटलमैन' में कोई ख़ास दम नहीं (ढाई स्टार),2.5,"-पराग छापेकरमुख्य कलाकार: सिद्धार्थ मल्होत्रा, जैकलिन फर्नांडिस, सुनील शेट्टी आदिनिर्देशक: कृष्णा डीके और राजनिर्माता: फॉक्स स्टार स्टुडियोज़निर्देशक कृष्णा डीके और राज की फ़िल्म 'अ जेंटलमैन' एक औसत कमर्शियल फ़िल्म है। फ़िल्म शुरू होते ही हम देखते हैं सिद्धार्थ मल्होत्रा यानी गौरव एक सीधे साधे टेक्नोक्रेट है जो मीयामी मैं जॉब करते हैं। उनका सपना है अपना घर-परिवार और बच्चे, इसके अलावा वह कुछ नहीं सोचते।उनका दिल आया हुआ है उन्हीं के साथ काम करने वाली जैकलीन पर। जैकलीन लाइफ में मौज मस्ती करने लेकिन एक रिस्क उठाने वाली लड़की है। उसे लगता है गौरव उसके लिए सही नहीं है। क्योंकि, वह बहुत ही सेफ है। उसकी ज़िंदगी में कोई एडवेंचर नहीं है और वह सिर्फ उसे एक अच्छा दोस्त मानती है।वहीं, दूसरी और ऋषि यानी सिद्धार्थ मल्होत्रा बैंकॉक में कोई इंपॉर्टेंट डॉक्यूमेंट चुराने के मिशन पर लगे हुए हैं। धीरे-धीरे मालूम होता है कि ऋषि एनआईए के लिए काम करता है और जो अपने काम के खून-खराबे को लेकर परेशान है और अब वो ये काम छोड़ना चाहता है।ऐसे में कर्नल (सुनील शेट्टी) जो उसका बॉस है उसे एक आख़िरी काम करने के लिए कहता है जिसके लिए उसे मुंबई जाना होता है। इस बीच गौरव का भी मुंबई आना होता है। क्या दोनों मिलते हैं? फ़िल्मी कहानियों की तरह दोनों का आमना सामना होगा? दोनों के बीच कोई रिश्ता है या नहीं? इसी ताने-बाने पर बुनी गई है 'अ जेंटलमैन'।'अ जेंटलमैन' एक साधारण सी कमर्शियल फ़िल्म है। जिसमें ज्यादा दिमाग लगाने की जरूरत नहीं होती। निर्देशक द्वय ने फ़िल्म पर अपनी पकड़ बनाए रखने के लिए काफी मशक्कत भी की है किंतु, वे सफलता हासिल नहीं कर सकें!अभिनय की बात करें तो सिद्धार्थ मल्होत्रा हर फ़िल्म में अपने अभिनय में काफी मेहनत करते नजर आते हैं, इस फ़िल्म में भी वह दोनों ही किरदार में सफल हुए हैं। जैकलिन को जिस काम के लिए रखा गया था वह उन्होंने पूरी ईमानदारी से निभाने की कोशिश की है।फ़िल्म का संगीत कर्णप्रिय है। कुछ गाने आपके पांव को थिरका भी देते हैं। मगर कहानी में कोई ख़ास दम नहीं है। इस तरह की ढेरों कहानियां हम ना सिर्फ बॉलीवुड में बल्कि रीज़नल सिनेमा में भी देख चुके हैं। गिने-चुने दृश्यों के अलावा फ़िल्म,दर्शकों पर पकड़ बरकरार नहीं रख पाती।जागरण डॉट कॉम रेटिंग: 5 में से 2.5 (ढाई) स्टारअवधि: 2 घंटे 12 मिनट"
फ़िल्म समीक्षा: 'कैदी बैंड' की बैंड बज गई (डेढ़ स्टार),2.5,"- पराग छापेकरमुख्य कलाकार: आदर जैन, आन्या सिंह, सचिन पिलगांवकर आदिनिर्देशक: हबीब फैजलनिर्माता: आदित्य चोपड़ानिर्देशक हबीब फैजल की फ़िल्म क़ैदी बैंड कहानी है अंडर ट्रायल्स की। यह अंडर ट्रायल किसी ने अपराध किया है या नहीं इस के फैसले के इंतजार में जेल में रहते हैं। न्यायपालिका में मेनफोर्स की कमी के कारण यह एक बहुत ही गंभीर मुद्दा है। हजारों अंडर ट्रायल्स अपनी ज़िंदगी के फैसले के इंतजार में सालों साल कैद मे सड़ते रहते हैं! गंभीर मुद्दे पर किसी भी गंभीरता के बगैर निर्देशक हबीब फैजल ने एक लव स्टोरी को बुना है।पता नहीं किस जेल में महिला और पुरुष जेल के कुछ अंडर ट्रायल को मिलाकर एक बैंड बनाया जाता है। इस बैंड में संजू (आदर जैन)और बिंदु (आन्या सिंह) हैं जो फ़िल्म के नायक-नायिका हैं। बैंड का लक्ष्य है 15 अगस्त को देश भक्ति का गीत प्रस्तुत करना लेकिन, पता नहीं क्यों मुख्य अतिथि के तौर पर आए मंत्री उस बैंड को चुनाव तक ज़िंदा रखना चाहते हैं और इस मौके का फायदा उठाकर यह बैंड दुनियाभर में प्रसिद्ध हो जाता है।इस बीच जाहिर तौर पर पनपति है हमारे हीरो हीरोइन की प्रेम कहानी! बैंड की आड़ में यह लोग जेल से भागने का प्लान बनाते हैं ताकि दुनिया को अंडर ट्रायल की समस्या से रुबरु करा सके। इसमें वह सफल होते हैं या नहीं इसी कहानी पर बनी है कैदी बैंड!फ़िल्म शुरू होते ही लगता है फ़िल्म निर्देशक वाकई कुछ अलग लेकर आ रहे हैं। लेकिन, फ़िल्म शुरू होने के बाद 5 मिनट में ही यह समझ में आ जाता हैे कि इस तरह की फ़िल्म का आईडिया किसी हॉलीवुड फ़िल्म को देखकर आया है और इसका भारतीयकरण बिल्कुल जल्दबाजी में और बचकाने तरीके से बिना भारतीय व्यवस्था को समझे किया गया है!अंडर ट्रायल जैसे गंभीर मुद्दे को बहुत ही सतही तौर पर प्रस्तुत किया गया है। अभिनय की बात की जाए तो आधार जैन को अभी काफी मेहनत करने की जरूरत है। उनमें संभावनाएं जरूर हैं मगर, उनके लॉन्चिंग में जल्दीबाजी की गई है! अान्या सिंह के रूप में बॉलीवुड को एक नई हीरोइन जरूर मिल गई है! सचिन पिलगांवकर को एक अलग रुप में देखना सुखद रहा। बाकी के कलाकारों ने भी अपने अपने किरदारों से न्याय किया है।फ़िल्म का संगीत अच्छा है। कुछ गाने वाकई दिल को छू लेते हैं मगर, उनका चित्रण बहुत ही फॉल्स है। कुल मिलाकर निर्देशक हबीब फैजल की फ़िल्म कैदी बैंड एक कमजोर फ़िल्म है। आप चाहे तो यह फ़िल्म छोड़ भी सकते हैं।जागरण डॉट कॉम रेटिंग: 5 में से 1.5 (डेढ़) स्टारअवधि: 1 घंटे 58 मिनट"
फ़िल्म समीक्षा: 'बाबूमोशाय बंदूकबाज़' का निशाना चूक गया (डेढ़ स्टार),2.5,"-पराग छापेकरनिर्देशक: कुशान नंदीनिर्माता: किरण श्याम श्राफ, अस्मित कुंजर, कुशान नंदी।'बाबूमोशाय बंदूकबाज़' प्यार और धोखे की कहानी है. बाबू एक ऐसा कॉन्ट्रैक्ट किलर है जिसका काम पैसों के लिए लोगों की जान लेना है। एक कॉन्ट्रैक्ट के दौरान उसकी मुलाकात होती है बिदिता से और वह उसे अपना दिल दे बैठता है। अब बाबू के जीवन में वैसे तो कोई बदलाव नहीं आता लेकिन, एक ठेके पर उनकी मुलाकात जतिन से होती है। वह भी एक कॉन्ट्रैक्ट किलर है लेकिन, वह बाबू को कहता है कि बाबू उसका गुरु है बचपन से वह उसका फ्रेंड रहा है, फैन रहा है।ऐसे में बाबू और उसकी दोस्ती बढ़ती जाती है. एक दिन उनको तीन मर्डर करने का कॉन्ट्रैक्ट मिलता है और शर्त लगती है। जब बाबू शर्त जीतने लगता है तब चेला याने जतिन बाबू को गोली मार देता है और वह एक मशहूर कॉन्ट्रैक्ट किलर बन जाता है। लगभग 8 साल बाद जब बाबू वापस आ जाता है तो सबके होश उड़ जाते हैं और यहां से शुरू होती है बदले की कहानी!बाबू का पूरा कारवां उजड़ गया है। उसकी प्रेमिका को उसके घर के साथ जला दिया गया है. ऐसा उसके दोस्त बताते हैं। धीरे-धीरे बाबू को पता चलता है कि इस सब के पीछे आखिर है कौन? और वह सबका खून करना शुरू करता है और अंत में उसे पता चलता है एक ऐसा राज़ जिससे उसका पूरा, अस्तित्व हिल जाता है।इसी धोखे, प्यार और दोस्ती के एलिमेंट्स को मिलाकर बनाई गई है 'बाबूमोशाय बंदूकबाज़'। फ़िल्म की प्रोडक्शन क्वॉलिटी औसत है। फ़िल्म को जिस तरह से शूट किया गया है यूं लगता है कुशान के दिमाग में अपनी स्टाइल से ज्यादा अनुराग कश्यप की स्टाइल छाई हुई थी। मगर इसमें भी वह सफल नहीं हुए हैं। 'बाबूमोशाय बंदूकबाज' भले ही नवाजुद्दीन सिद्दीकी जैसे बेहतरीन अभिनेता के साथ बनाई हो लेकिन, यह 80 के दशक के किसी बदले की भावना पर बनी खून का बदला खून, सब कुछ जला कर राख कर दूंगा जैसी सी ग्रेड फिल्मों से थोड़ी ही अलग बन पाई है।नरेशन के दौरान शायद यह फिल्म बहुत प्रभावशाली लगी हो मगर, स्क्रीन पर आते ही उसकी हवा निकल गई है. इस फ़िल्म का सबसे कमजोर हिस्सा इसका स्क्रीनप्ले और कहानी ही है। अभिनय की बात की जाए तो हमेशा की तरह नवाज पूरी तरह छाए रहे। उनका साथ बिदिता बाग ने पूरी तरह से दिया। चेले के किरदार में जतिन ने भी अच्छा परफॉर्मेंस दिया है। जीजी के रूप में दिव्या दत्ता ने अलग-अलग स्तरों पर अपनी भूमिका भली-भांति निभाई। सारे कलाकारों ने भले ही अच्छा अभिनय किया हो मगर स्क्रिप्ट डिपार्टमेंट ने उन्हें निराश ही किया है।कुल मिलाकर यह कहा जाए तो गलत नहीं होगा कि 'बाबूमोशाय बंदूकबाज' एक साधारण सी फ़िल्म है, जो उम्मीदों पर खरी नहीं उतरती। नवाजुद्दीन सिद्दीकी के चाहने वाले उनकी छवि को देखते हुए यह फ़िल्म को देखने जाएंगे निराश ही होंगे।जागरण डॉट कॉम रेटिंग: 5 में से 1.5 (डेढ़) स्टारअवधि: 2 घंटे 2 मिनट "
फ़िल्म समीक्षा: बंटवारे को लेकर एक अलग नजरिया देती है पार्टीशन 1947 (तीन स्टार),2.5,"-पराग छापेकरभारत और पाकिस्तान का विभाजन मानव इतिहास की सबसे भीषण त्रासदियों में से एक है। जहां पुरखों से रहते आये वो ज़मीं, वो संस्कार, वो गलियां वो घर बार छोड़कर सुरक्षित ठिकानों की तरफ़ शरणार्थियों की तरह जाने का ये सबसे बड़ा भयावह वक़्त था। मानवीय इतिहास में इस तरह की बड़ी त्रासदी संभवतः और कोई नहीं है। क्या हिंदू, क्या मुसलमान, क्या सिख सभी उस भीड़ की बर्बरता का शिकार हुए। खून की नदियां दोनों तरफ़ बह रही थीं।इस भीषण इतिहास पर वैसे तो 'गरम हवा', 'सरदार', 'अर्श', 'ए ट्रेन टू पकिस्तान', 'पिंजर' जैसी कई फ़िल्में बनीं जिसमें विभाजन के समय हुई मानवता की हत्या, मनुष्य से पशु और पशु से मनुष्य बनने की दिल दहलाने वाले चित्र सामने आये। मगर, गुरिंदर चड्ढा की फ़िल्म 'पार्टीशन 1947' में टेबल का दूसरा हिस्सा बताया गया है। डोमिनिक लेपियर की किताब 'फ्रीडम एट मिड नाईट को आधार बनाकर गुरिंदर ने इतिहास के उन अंधेरों पर रौशनी डालने की कोशिश की है कि आख़िर विभाजन के पीछे क्या राज़ था? क्या विभाजन टाला नहीं जा सकता था? अंग्रेजों की मंशा क्या थी? ऐसे कई सवालों के जवाब फ़िल्म में मिलते हैं।समय की कमी और इतना मुश्किल काम जल्द करने में असमर्थ रेडक्लिफ़ अपने हाथ खड़े कर देते हैं। ऐसे में विंस्टन चर्चिल की एक गोपनीय फ़ाइल उन्हें दी जाती है, जिसमें बंटवारा कैसे होगा, लकीर कैसे खिंची जायेगी सब लिखा हुआ है। और अंततः चर्चिल का मकसद समझ में आता है कि बंटवारे से अंग्रेज़ों का फ़ायदा ये है कि रूस को और भारत को अरब के तेल से दूर रखा जा सके। ये राज जानकर माउंटबेटन ख़ुद को असहाय और ठगा सा महसूस करते हैं। और इस अपराधबोध के साथ विस्थापितों की सेवा में जुट जाते हैं।फ़िल्म हिन्दुस्तान के आखिरी वाइसरॉय लॉर्ड माउंटबेटन के दृष्टिकोण से है। वो भारत आते हैं और यहां की स्तिथियों को नियंत्रण में करने की कोशिश करते हैं। इसमें उनका साथ उनकी पत्नी एडविना भी देती है। मगर दंगों से जलते देश में नेहरु और जिन्ना इस बात से सहमत नज़र आते हैं कि हिंसा का अंत बंटवारे के साथ हो जाएगा। एक बड़ी एक्सरसाइज़ की जाती है और अंततः माउंटबेटन बंटवारे का प्लान बनाते हैं। इस काम को अंजाम देने के लिए रेडक्लिफ को बुलाया जाता है जो पहली बार हिन्दुस्तान आये थे।फ़िल्म वाइसरॉय के घर में ज्यादा होने के कारण नैरेटिव ज़्यादा हो गयी है। जो कभी-कभी फ़िल्म को उबाऊ कर देता है। डबिंग में भावनाओं की कमी लगती है। पर इस भयावह बैकड्राप में जीत कुमार (मनीष दयाल) और आलिया (हुमा कुरैशी) की प्रेमकथा को जिस तरह से गुरिंदर चड्ढा ने पिरोया है वो पकड़ बनाये रखने में काफी मददगार साबित होती है।अभिनय की बात करें तो मनीष दयाल और हुमा ने सशक्त अभिनय किया है। ह्यूज बोनविल ने भी अपने किरदार को बखूबी निभाया है। ओम पूरी की संभवतः ये आख़िरी फ़िल्म होगी। कुल मिलाकर पार्टीशन हमारे दौर की एक महत्वपूर्ण फ़िल्म तो है मगर इसका नज़रिया कहीं न कहीं एकतरफा लगता है। फ़िल्म के क्राफ्ट के हिसाब से कई सारी जगह सिंथेटिक लगती है। मगर, फिर भी अगर आप बंटवारे को लेकर जानना चाहते हैं, समझना चाहते हैं तो 'पार्टीशन 1947' आपको एक बार ज़रूर देखनी चाहिए।"
फ़िल्म समीक्षा: 'बरेली की बर्फी' का स्वाद भूल नहीं पायेंगे आप (चार स्टार ),2.5,"-पराग छापेकरलव स्टोरीज़ हमेशा महानतम नहीं होती। इंसान हमेशा हीरो नहीं रह सकता कभी वो नायक होता है तो कभी उसमें  नकारात्मक प्रवृतियां भी पनपती हैं और जिसका मकसद सिर्फ़ और सिर्फ़ अपने लक्ष्य में सफ़ल होना होता है। डायरेक्टर अश्विनी अय्यर तिवारी की फ़िल्म 'बरेली की बर्फी' का 'थॉट' भी यही है जिसे खूबसूरत ढंग से अश्विनी ने फ़िल्म में पिरोया है।बरेली की रहने वाली बिट्टी मिश्रा अपने आप में एक मस्त लड़की है उसके मां-बाप को उसकी शादी की चिंता है। बिट्टी सिगरेट पीती है, रातों को देर से लौटती है, छत पर डांस करती हैं। यानी उसमें वो हर दुर्गुण है जो अपने सामजिक ढांचे के लिहाज से एक शादी योग्य लड़की में नहीं होनी चाहिए। आप जानते हैं, लड़कियों और लड़कों को समाज में देखने का नज़रिया कितना अलग है। मापदंड कितने अलग-अलग हैं।ऐसे में बिट्टी के हाथ में एक किताब लगती है- 'बरेली की बर्फी', और बिट्टी को पक्का यकीन हो जाता है कि ये किताब उसी की कहानी है। वो लेखक के प्यार में पड़ जाती है। दूसरी ओर प्रेम में चोट खाया चिराग दुबे (आयुष्मान खुराना) अपनी बबली से अपनी प्रेम कहानी पर 'बरेली की बर्फी' लिख तो देता है पर उसे अपने नाम से छपवाने के बजाय अपने पिछलग्गू दोस्त प्रीतम विद्रोही (राजकुमार राव) के नाम से ज़बरदस्ती छपवा देता है।बिट्टी प्रीतम के प्यार में और अब चिराग बबली को भूलकर बिट्टी के प्यार में दीवाना हो चुका है। आगे क्या होता है? क्या चिराग बिट्टी को पाने में कामयाब होता है या बिट्टी प्रीतम के साथ ब्याह रचायेगी इसी धागे पर बुनी गयी है ये 'बरेली की बर्फी'।"
"फ़िल्म समीक्षा: 'टॉयलेट एक प्रेम कथा' एक ज़रूरी विषय पर ईमानदार प्रयास, (ढाई स्टार)",2.5,"-पराग छापेकर'टॉयलेट: एक प्रेम कथा', नाम से ही ज़ाहिर होता है कि कहानी टॉयलेट के इर्द-गिर्द बुनी गयी है। केशव (अक्षय) का प्यार परवान चढ़ता है जया (भूमि पेडनेकर) के साथ। शादी भी हो जाती है। मगर सुहागरात की ही अलसुबह जब दूसरी महिलाएं जया को लोटा पार्टी के लिए आमंत्रित करती हैं तो जया को पता लगता है कि घर में शौचालय नहीं है। शौच के लिए सारी औरतों को खुले में, खेत में दिन निकलने से पहले ही जाना पड़ता है। ऐसे में जया केशव को साफ़-साफ़ मना कर देती है कि उसने बचपन से आजतक हमेशा घर में बने शौचालय का ही इस्तेमाल किया है, इसलिए वो खुले में नहीं जायेगी।केशव के पिता एक ब्राह्मण हैं जो परम्पराओं के खिलाफ जिस आंगन में तुलसी की पूजा होती है वहां शौचालय बन ही नहीं सकता की जिद पर अड़ जाते हैं। पंचायत भी इसके खिलाफ़ हो जाती है कि शौचालय नहीं बनेगा। ऐसे में केशव पत्नी के प्रेम में क्या-क्या करते हैं, इसी धागे पर बुनी गयी है -टॉयलेट एक प्रेम कथा।प्रियंका भारतीय जिसने अपने पति का घर इसी कारण छोड़ा था। उसी की कहानी इस फ़िल्म की प्रेरणा है। उसके बाद भी उत्तरप्रदेश की पारो देवी, बिहार की सुनीता, यूपी की ही अर्चना, मध्यप्रदेश की अनीता जैसे उदाहरण भी सामने आये जिन्होंने ससुराल में खुले में शौच जाने से साफ़ इनकार कर दिया।फ़िल्म 'टॉयलेट: एक प्रेम कथा' निश्चित तौर पर एक ईमानदार प्रयास है। आज भी भारत के कई हिस्सों में महिलाओं को मुंह अंधेरे खुले में शौच के लिए जाना पड़ता है। इसके कई तर्क दिए जाते हैं। मगर, महिलाओं की अस्मिता, साफ़-सफाई, बीमारियों आदि के मुख्य कारण भी खुले में शौच को ही माना गया है। इस मुद्दे पर फ़िल्म बनाने के लिए श्री नारायण सिंह साधुवाद के पात्र हैं।अवधि: 2 घंटा 41 मिनट"
फ़िल्म समीक्षा: 'जब हैरी मेट सेजल' यानी संवेदनाओं से भरी एक लव स्टोरी (तीन स्टार), तीन ,"-पराग छापेकरसेजल अपने परिवार के साथ यूरोप की यात्रा पर है जहां उनके गाइड हैं हैरी यानि शाह रुख़ ख़ान। इन सबको विदा करके हैरी जब अपने कार में वापस बैठता है तो देखता है सामने सेजल है जिसकी सगाई की अंगूठी खो गयी है और उसे ढूंढना ज़रूरी है। हैरी बेमन से सेजल के साथ जाने के लिए मजबूर हो जाता है और इसके बाद क्या होता है यही कहानी है 'जब हैरी मेट सजल' की।अमूमन रोमांटिक फ़िल्मों का कथानक दर्शकों के सामने स्पष्ट ही होता है कि हीरो और हीरोइन अंततः मिलेंगे ही! हैप्पी इंडिंग भले ही हमारी ज़िंदगी में न हो फ़िल्मों नें देखने की आदत हमलोगों को है ही। ऐसे में एक निर्देशक की रचनात्मकता होती है कि वो अपने दर्शकों को कैसे बांध कर रखे। इस प्रयास में इम्तियाज़ अली काफी हद तक सफल भी रहे हैं। अंगूठी एक मेटाफर की तरह इस्तेमाल की गयी है। अमूमन हम सभी जिंदगी में किसी न किसी तलाश में रहते हैं। किसी की तलाश पूरी हो जाती है तो किसी की नहीं। मगर जब तक वो मंजिल समझ नहीं आती कि आखिर तलाश क्या है तब तक एक बेचनी बनी रहती है! अधूरापन लगता रहता है।इस फ़िल्म में शाह रुख़ ख़ान जैसे सुपरस्टार हैं, अनुष्का शर्मा जैसी स्टार है लेकिन, जब फ़िल्म देखने जाएं तो ये बिल्कुल दिमाग में न रखें कि आप स्टार की फ़िल्म देखने जा रहे हैं। ये इम्तियाज़ अली की फ़िल्म है जो सुपरस्टार्स  को भी एक कलाकार की तरह ट्रीट करते हैं, सुपरस्टार की तरह नहीं। उनका हीरो अति-मानवीय होता है। मुश्किलों से भाग भी जाता है, मगर उसकी संवेदनाएं किसी सुपरहीरो से बड़ी होती हैं।अवधि: 2 घंटे 24 मिनट"
"फ़िल्म समीक्षा: चटपटा,मसालेदार, मनोरंजन 'मुबारकां' ( साढ़े तीन स्टार)", साढ़े तीन ," - पराग छापेकरकमर्शियल सिनेमा के हर एक आयाम अलग होते हैं। उसका स्क्रीनप्ले कैसा होगा, उसका बैकग्राउंड म्युज़िक कैसा होगा, शॉर्ट डिविज़न क्या होगा, प्रोडक्शन कैसा होगा यह सब गणित अलग ही होते हैं। अतार्किक को पूरे कन्विक्शन के साथ तार्किक बनाने का माद्दा कमर्शियल सिनेमा में होता है। अनीस बज़्मी ने अपनी फ़िल्म मुबारकां में इस जिम्मेदारी को बखूबी निभाया है।मुबारकां कहानी है चरण और करण इन जुड़वा भाइयों की, जो अपने माता-पिता के बचपन में ही मृत्यु हो जाने के कारण अपने मामा और बुआ के यहां पल कर बड़े हुए हैं। एक लंदन में तो दूसरा पंजाब में। करण और चरण अलग-अलग लड़कियों से प्यार करने लगते हैं। मगर अपने घर वालों से कहने की हिम्मत नहीं जुटा पाते और परिस्तिथियां कुछ ऐसी बनती हैं कि चरण को करण की और करण को चरण की प्रेमिका से सगाई करनी पड़ जाती है। ऐसे में उनका चाचा यानी अनिल कपूर उनकी मदद को आगे आता है। मगर वो हर चाल उल्टी चलता है। ऐसे में कैसा हास्य पैदा होगा आप समझ सकते हैं।फ़िल्म की पूरी जिम्मेदारी डायरेक्टर अनीस बज़्मी ने बखूबी निभाई है। वो खुद लेखक भी हैं तो कई सारी चीज़ों को बेहतरीन तरीके से तार्किक बना देते हैं। फ़िल्म का प्रोडक्शन बहुत ही ग्रैंड तरीके से किया गया है। साथ ही फ़िल्म का संगीत भी काफी अच्छा है।अभिनय की बात करें तो पवन मल्होत्रा, रत्ना पाठक, अनिल कपूर जैसे मंझे हुए कलाकारों को देखते ही बनता है। अर्जुन ने अपनी डबल रोल की जवाबदेही भली-भांति उठायी है। इलियाना डी क्रूज़, नेहा शर्मा और अथिया भी अपने किरदारों में जंची हैं। कुल मिलाकर मुबारकां एक मनोरंजक मसाला फ़िल्म है। जो आपको कभी गुदगुदाएगी, ठहाके लगवायेगी और कहीं-कहीं आपको भावुक भी कर देगी।कमर्शियल फ़िल्मों की तमाम मजबूरियों के बावजूद अनीस बज़्मी ने एक मनोरंजक फ़िल्म बनाई है। मैं इस फ़िल्म को 5 में से 3.5 स्टार देता हूं।"
"फ़िल्म समीक्षा: साहसी विषय पर बनी 'इंदु सरकार', (साढ़े तीन स्टार)", साढ़े तीन ,"- पराग छापेकरहमारे देश में कुछ मुद्दों पर बात की ही नहीं जाती। कभी-कभी सालों में छुटपुट फ़िल्में आ जाती हैं लेकिन विवादास्पद समझ कर कुछ मुद्दों पर फ़िल्में बनाना अक्सर टाल ही दिया जाता है। पार्टिशन, इमरजेंसी जैसे कई मुद्दे हैं जिस पर बात की जानी चाहिए। दुनिया भर के सिनेमा ने अपनी इस तरह की समस्याओं पर कालजयी फ़िल्में बनाई हैं।नेशनल अवार्ड विनिंग डायरेक्टर डायरेक्टर मधुर भंडारकर ने 1975 की इमरजेंसी के दौर पर फ़िल्म बनायीं जो शायद आज की पीढ़ी के लिए बहुत बड़ी जानकारी है कि आख़िर उस दौर में हुआ क्या था? इमरजेंसी होती क्या है? मधुर की इस साहसी फ़िल्म में वो सबकुछ है जो लोकतंत्र के उस काले इतिहास को समझने में आज की पीढ़ी के काफी काम आएगी।मधुर सिर्फ एक मामले में चूक गए। जो शायद युवा पीढ़ी को गुमराह करे! मधुर ने फ़िल्म की शुरुआत में जोर-शोर से घोषणा कर दी कि यह फ़िल्म काल्पनिक घटनाओं पर आधारित है? क्या 1975 की इमरजेंसी कोई काल्पनिक घटना है? जब इस विषय पर उन्होंने फ़िल्म बनाने का साहस किया था तो उसे सत्य-घटना पर आधारित बताने की हिम्मत भी उन्हें दिखानी चाहिए थी। संजय गांधी, तत्कालीन प्रधानमंत्री इंदिरा गांधी आदि के किरदार भी परदे पर उतारे गए। तुर्कमान गेट की ज़बरदस्ती भी दिखाई गयी। बल प्रयोग से हुई नसबंदियां भी दिखाई गयीं। फिर ये कल्पना कैसे हुई भंडारकर साहब?बहरहाल, मधुर भंडारकर ने एक सशक्त फ़िल्म बनाई है, जिसके लिए वो जाने जाते हैं। विस्तृत रिसर्च के साथ सत्य-घटनाओं को कहानी में पिरोया गया है। इस तरह की कहानी में डर ये होता है कि कहीं डॉकुड्रामा का फील न आ जाए। मगर मधुर इसे एक इंफोटेनमेंट बनाने में कामयाब हुए हैं , जिसमें इन्फॉर्मेशन भी है और इंटरटेनमेंट भी।अभिनय के बारे में बात करें तो कीर्ति कुल्हरी 'इंदु सरकार' के तौर पर पूरी फ़िल्म अपने कंधों पर लेकर चली हैं और सफ़ल भी रही हैं। नील नितिन मुकेश भी अपने किरदार में एकदम जंचे हैं। तोता रॉय चौधरी नवीन के किरदार को ज़िंदा कर देते हैं। कुल मिलाकर इंदु सरकार उन दर्शकों के लिए नहीं है जो सिर्फ मसाला फ़िल्में देखना चाहते और जानते हैं।फ़िल्म देखने के लिए आपका ग्रे मैटर बहुत ज़रूरी है। अगर वो आपमें आप निश्चित ही इस फ़िल्म का आनंद ले पाएंगे या समझ पाएंगे! मैं इस फ़िल्म को 5 में से 3.5 स्टार देता हूं।"
फिल्म रिव्यू: मुन्ना माइकल है मनोरंजन का अच्छा पैकेज, साढ़े तीन ,- पराग छापेकर किसी भी कमर्शियल फिल्म की सबसे बड़ी चुनौती होती है कि प्रिडिक्टेबल स्टोरी होने के बावजूद भी एक एंगेजिंग फिल्म बनाना। एेसा करने में डायरेक्टर सब्बीर खान पूरी तरह सफल हुए हैं। फिल्म ''मुन्ना माइकल'' की कहानी माइकल जैक्सन के एक एेसे फैन की है जो उसे भगवान की मानता है। मुन्ना का काम छोटे क्लब्स में चैम्पियंस को हराकर पैसा कमाना है। यही उसकी रोजी-रोटी है। एेसे में डांस उसको कैसे दूसरे शहरों में लेकर जाता है यह बखूबी दिखाया गया है। दिल्ली में मुन्ना की मुलाकात नवाजुद्दीन सिद्दीकी से होती है जो एक फौजी की भूमिका में हैं। नवाज दिल्ली में है। यह फौजी एक क्लब डांसर से प्यार करता है जिसका नाम है डॉली है। डॉली को इम्प्रेस करने के लिए फौजी अपने दोस्त टाइगर का सहारा लेता है। और आगे किस तरह प्यार परवान चड़ता है फिल्म में बखूबी दिखाया गया है। खास बात कि यह फिल्म इन तीनों के जीवन में डांस फैक्टर कितना महत्वपूर्ण है यह दर्शाती है। इसी ताने-वाने पर बुनी गई है ये फिल्म 'मुन्ना माइकल'।परफॉर्मेंस: परफॉर्मेंस लेवल पर बात करें तो नवाजुद्दीन सिद्दीकी ने हमेशा की तरह इस बार भी शानदार परफॉर्म किया है। टाइगर श्रॉफ जिस तरह से अपनी पहली फिल्म में अंडरप्ले करते नज़र आए थे यहां पर भी वो अंडरप्ले करते नज़र आ रहे हैं। उन्हें अभी दिखाना होगा कि वो अभिनय के कितने आयाम मौजूद हैं।  फिल्म में हीरोइन निधि अग्रवाल ने बॉलीवुड में डेब्यू किया है जिन्होंने कॉन्फीडेंट एक्टिंग की है।  साथ ही साथ रॉनित रॉय जो की शानदार एक्टर रहे हैं। रॉनित के साथ फिल्म में न्याय नहीं हो पाया। लेकिन फिल्म में उनका जितना भी स्क्रीन प्रेजेंस रहा वो पूरी तरह से बेहतरीन किया है।   कुलमिलाकर कहा जाए तो ''मुन्ना माइकल'' सब्बीर खान मतलब एक डायरेक्टर की फिल्म है। उन्होंने प्रिडिक्टेबल स्टोरी होते हुए भी दर्शकों को एंगेज करने वाला स्क्रीनप्ले रचा है। बात करें म्यूजिक की वो भी बहुत अच्छा है। म्यूजिक मीत ब्रदर्स और तनिष्क बागची ने दिया है। डांस की बात की जाए तो कोरियोग्राफी कमाल की हुई है। साथ ही साथ प्रोडक्शन वेल्यू ग्रैंड लेवल पर है। एेसा कहा जा सकता है कि एक पैकेज है मनोरंजन का जो फिल्म के जरिए दर्शकों तक पहुंचाया जा रहा है। 
फिल्‍म रिव्‍यू: विद्रोह का जरिया बनी लिपस्टिक (साढ़े तीन स्टार), साढ़े तीन ,"- पराग छापेकरविद्रोह का यह जरिया आपको पसंद आएगा। चूंकि एक गहरे लाल रंग वाली लिपस्टिक विद्रोह का जरिया कब बन जाती है यह पता ही नही चलता। महिलाओं के अंदर चल रही उथल-पुछल, अपमान और गुस्से को पी जाने वाली संवेदनशीलता के बाद जब पानी सिर से ऊपर चला जाता है तब क्या होता है। यही कहानी है ''लिपस्टिक अंडर माय बुर्का'' की। फिल्म रिलीज़ होने से पहले शुरुआत से ही सेंसर द्वारा बैन किए जाने से लेकर बैन हटाए जाने तक चर्चा में रही जो फिल्म के लिए अच्छी बात साबित हुई है। एक तरह से फिल्म को काफी प्रमोशन भी मिल गया। खास तौर पर फिल्ममेकर्स के लिए जिन्होंने बैन को लेकर अपनी आवाज बुलंद की और आखिरकार उनकी जीत भी हुई। यह कहा जा सकता है कि, इस फिल्म को देखना बिल्कुल भी समय की बर्बादी नहीं है चूंकि यह फिल्म आपको सोचने पर मजबूर करती है। ये है कहानी - महिलाओं की गहरी सोच के साथ पॉलीटिकल और पॉवरफुल लुक को इस फिल्म में दर्शाया गया है जो आज जरूरी भी है। कहानी चार महिलाओं की है जो भोपाल से हैं। इन महिलाओं की जिंदगी आम महिलाओंं की तरह आगे बढ़ती है। शुरुआत में फिल्म दर्शकों के सामने उस दृश्य को पेश करती है जिसमें वो समाज और संस्कृति में अपने आपको ढालकर अपनी जिंदगी को आगे बढ़ाती हैं जो हर महिला करती है। लेकिन अपने आपको बंधा पाकर वो अपनी आवाज उठाती है। इस दौरान उन्हें कई परेशानियों का सामना करना पड़ता है। अभिनेत्री रत्ना पाठक शाह बुआजी के किरदार में हैं। उन्हें लोभी कॉरपोरेटर्स और मकान मालिकों द्वारा परेशान होना पड़ता है। बुआजी वैसे तो हवाई महल का एक तरह से मॉरल सेंटर हैं, चूंकि वो एक पवित्र नारी हैं जो विधवा हो चुकी है। बात करें कोंकण सेनशर्मा की तो वो तीन बच्चों की मां हैं और सुशांत सिंह की पत्नी। सुशांत की सोच यह है कि पत्नी पर हुक्म जमाया जा सकता है क्योंकि वो बनी ही इसके लिए है। साथ ही रात में बिस्तर गर्म करने के लिए भी। यू कहें कि बीवी हो, बीवी की तरह रहो। अहाना कुम्रा जो लीला के किरदार में हैं सेक्स को गलत नहीं मानती इसलिए उसे कोई फर्क नहीं पड़ता कि किसी को पता चल भी जाता है कि उसका बॉयफ्रेंड विक्रांत मेस्सी है। लीला का पति वैभव तत्ववादी है। सबसे छोटी कॉलेज गोइंग प्लाबिता बोरठाकुर हैं जिन्होंने रिहाना का किरदार निभाया है। वो अमेरिकन सिंगर मिले साइरस की बड़ी फैन हैं। ये लड़की शुरुआत से ही अपनी आवाज खुलकर नहीं उठा पाती।उम्र तो है नंबर गेम -यह फिल्म देखकर आपको यह जरूर अहसास हो जाएगा कि हां, उम्र सिर्फ एक नंबर गेम है। अगर सपनों को सच करने की इच्छाशक्ति है तो कोई नहीं रोक सकता। यह जरूर है कि फिल्म में फ्रैंक तरीके से यह सब दर्शाया गया है। जिस तरह से बुआजी का जागना जो अपना नाम ही भूल चुकी थी वो एक रहस्य से पर्दा उठना जैसा ही है। बतौर पत्नी कोंकण सेनशर्मा आगे बढ़ना और उड़ना चाहती है।कब बुआजी की लिपस्टिक जिसे वो लिपिस्टिक कहती हैं विद्रोह का एक जरिया बन जाती है पता ही नहीं चलता। यह कहा जा सकता है कि, फिल्म में सिस्टरहुड को दर्शाया गया है। चार महिलाएं उस रास्ते पर चल पड़ती हैं जिस पर जाने से उन्हें मना किया जाता है। पर एक दूसरे का सहारा लेकर वो अपनी मंजिल पा लेती हैं।"
"फिल्‍म रिव्‍यू: अंधेरों के आदी न बनें, ‘लिपस्टिक अंडर माई बुर्का’ (साढ़े तीन स्टार)", साढ़े तीन ,"-अमित कर्णऔरतों की खुशी, ख्‍वाहिशें, कल्‍पनाएं, जुनून और महत्‍वाकांक्षाओं को बिना लाग लपेट के अलंकृता श्रीवास्तव ने इस फिल्‍म में पेश किया है। जैसा सआदत हसन मंटो व इस्‍मत चुगतई की कहानियों में होता है। फिल्‍म की कथाभूमि भोपाल में है, जो पुरानी और आधुनिक संस्‍कृतियों के बीच तालमेल बिठाने की कोशिश कर रहा है। अलंकृता के कायनात की बुआजी उर्फ ऊषा, शिरीन असलम, लीला, रिहाना वहां के पुराने व तकरीबन खंडहर बनने की कगार पर मौजूद इमारत हवा महल में रहती हैं। बुआजी वहां की मालकिन हैं, बाकी उनकी किराएदार। वहां के माहौल में ही घुटन है। खासकर औरतों के लिहाज से।शिरीन पति को बिना बताए सेल्‍स गर्ल का काम करती है। लीला का ब्यूटी पार्लर है, पर वह बाहर जाकर अपने सपनों को साकार करना चाहती है। रिहाना कॉलेज में पढ़ने वाली युवती है। वह माइली साइरस जैसी लोकप्रिय सिंगर बनना चाहती है, पर परिजनों ने उसे बुर्का सिलना सीखने में लगा दिया है। बेशक उसके पिता ने उसे शहर के सबसे बेहतर कॉलेज में दाखिला करवाया है, पर असल ख्‍वाब साकार करने की छूट उसे नहीं है। लीला की मां कर्ज तले दबी है। वह चाहती है कि लीला उसकी पसंद के लड़के से शादी करे न कि सड़कछाप फोटोग्राफर अरशद से, जिसके प्यार में लीला पागल है। उक्‍त सभी उस कुंठित समाज में जीने को मजबूर हैं, जहां औरतों की इच्‍छाओं को टैबू यानी वर्जित माना जाता है। वे महत्‍वाकांक्षी बननेे की कोशिश भी करें तो उनके चरित्र पर ही ऊंगलियां उठने लगती हैं। अलंकृता ने वैसी महिलाओं की कुंठा को उनकी शारीरिक जरूरतों के जरिए जाहिर किया है। उस ढर्रे पर फिल्‍मों में कम प्रयोग हुए हैं।यहां सार यह है कि जब घर की दीवारों से लेकर ‘सुरक्षित’ बेडरूम तक स्त्रियों की मर्जी का ख्‍याल नहीं रखा जाता तो उनके दुनिया जीतने के सपने की तो बात ही छोड़ दें। रिहाना का उस किस्म के परिवेश में रहते हुए माइली साइरस जैसा बनने की बात रखना, मंगल ग्रह पर जाने सरीखी मांग है। जिसपर उसके ‘अपने’ चकित-विस्‍मित ही होते हैं। शिरीन असलम को उसके हमसफर ने महज बच्चे पैदा करने की मशीन समझ रखा है। विधवा बुआजी ऊर्फ ऊषा 55 की हैं। उनके लिए शारीरिक जरूरत की बात करना भी ‘पाप’ है। ऐसा हवा महल जैसे माहौल के ‘मर्दों’ व वहां के समाज का मानना है। लिहाजा जब वे चारों अपने सपनों को जीने निकलती हैं तो उनके पर कतर दिए जाते हैं। कथित मर्दवादी अहम की बेडि़यां उनके पांवों में डाल दी जाती हैं। वे वहां विरोध नहीं कर पाती हैं। उनकी आवाज उस मोड़ पर दम तोड़ देती हैं।यह पहलू फिल्‍म को एपिक बनने से रोक देता है। साथ ही रिहाना के सपनों में चकाचौंध के प्रति आकर्षण ज्यादा, पर व्‍यावहारिकता की कमी झलकती है। सेलेब्रेटी को ही आदर्श मानने-मनवाने की प्रथा से फिल्‍मकारों को दूरी बरतनी चाहिए। उसकी जगह आईएएस, आईपीएस बनने का मकसद भी हो सकता था। लीला के साथ भी यही समस्या है। खुले विचारों की लीला को नहीं मालूम कि वह जो पाना चाहती है, उसके लिए जरूरी संसाधन क्या हैं। वह बस अपने प्यार अरशद के साथ जिंदगी बिताने को ख्‍वाहिशमंद है, जिसमें खुद ठहराव और परिपक्‍व सोच की कमी झलकती है। हो सकता है यह ‘मर्दवादी समाज’ का साइड इफेक्‍ट हो। अलबत्ता किस्सा कहने के ढंग में नयापन है।बुआजी ‘लिपिस्टिक वाले सपने’ नामक किताब की कायल हैं, जो उन्‍मुक्‍त ख्‍वाबों-ख्‍यालों के किस्‍सों से अटी पड़ी हैं। उसकी नायिका रोजी है, जो बुआजी, लीला, रिहाना, शिरीन की आदर्श स्थिति हो सकती है। हालांकि वह आदर्श स्थिति वे चारों हासिल तो नहीं कर पाती हैं। कोशिश जरूर करती हैं। तो रोजी की कहानी के जरिए चारों किरदारों की जिंदगी के उन पड़ावों की गहन पड़ताल की जाती है, जो अब ‘जवानी’ की दहलीज पर हैं। वह जवानी कांटों की तरह चुभने लगी है। यहां ‘जवानी’ से अभिप्राय इच्‍छाएं हैं। फिल्‍म की शुरूआत किताब पढ़ती बुआजी से होती है। समाप्ति उन किताबों के टुकड़े हो चुके बिखरे पन्नों पर जाकर होती है।किरदारों को बड़ी खूबी से निखारा और स्‍थापित किया है, पर उनके जरूरत से ज्यादा वर्णन के चलते क्‍लाइमैक्‍स सतही हो गया है। घुटन भरे माहौल में जीने को मजबूर चारों महिलाएं आखिर में भी आकर घुट कर रह जाती हैं। वह अंतर्विरोध के रूप में रह गया है। शायद कथित ‘समाज’ की सोच पर तमाचा जड़ने के लिए। शिरीन का वैवाहिक बलात्‍कार, लीला के अरशद संग बार-बार संभोग जरा थोपे हुए लगते हैं। उनका दोहराव रोका जा सकता था। या प्रतीकात्‍मक तरीके से वह और प्रभावी हो सकता था।बहरहाल कलाकारों रत्‍ना पाठक शाह, कोंकणा सेन, अहाना कुमरा और प्‍लाबिता बोरठाकुर ने दमदार अदायगी की है। बुआजी, शिरीन, लीला व रिहाना को उन्होंने जीवंत बनाया है। अरशद के रोल में विक्रांत मेस्सी व शिरीन के पति के रोल में सुशांत सिंह ने भी कथित ‘मर्दवादी अहम’ को बखूबी पेश किया है। अलंकृता श्रीवास्तव ने जो रॉ दुनिया गढ़ी है, उसे देखने को जो दर्शक आदी नहीं हैं, उनके लिए यह एक अलग अनुभव होगा। वैसे सच उस दुनिया से भी बड़ा बेरहम है।अवधि:- 118 मिनट 23 सेकेंड"
फ़िल्म समीक्षा: उलझे रिश्तों के ताने-बाने पर बुनी गयी है 'शब' (डेढ़ स्टार),2.5,"- पराग छापेकरफ़िल्म डायरेक्टर ओनिर जाने जाते है जीवन के उलझे हुए रिश्तों की कहानियों के लिए। खास तौर पर सेक्सुअल संबंधों को लेकर जीवन में जो कठिनाइयां पैदा होती है उसकी पेचदगी को ओनिर अब तक अपनी फिल्मों में कहते आये है। तक़रीबन वैसा ही विषय उन्होंने चुना है शब के लिए। एक छोटे से गांव से मोहन दिल्ली में मॉडल बनने आता है मगर कॉम्पिटिशन में वो सफल नहीं हो पाता। लेकिन, यहां पर सोनल मोदी यानि रवीना टंडन उसकी ओर आकर्षित होती है। सोनल अपने असफल शादी में खुश नहीं है इसीलिए वो इस तरह के साथी ढूंढा करती है। मोहन अब सोनल के साथ है जो उसकी सारी ज़रूरतें पूरी करती है। अब मोहन रायना नाम की लड़की के प्यार में पड़ जाता है जो एक होटल में वेट्रेस है। होटल का मालिक नील उसका दोस्त है मगर वो गे है। रायना अपने फ्रेंच पड़ोसी की तरफ़ आकर्षित होती है और वो भी गे निकलता है। रायना उसे और नील को मिला देती है। ये रिश्ते कैसे आगे बढ़ते है इसमें क्या-क्या पेचिदगियां आती हैं, इसी ताने-बाने पर बुनी गयी है 'शब' की ये कहानी!फिल्म रिव्यू: क्या फिल्म जग्गा जासूस करेंगी आपका मनोरंजन?"
फ़िल्म समीक्षा: बचपन और सपनों की दुनिया है ये 'जग्गा जासूस' (साढ़े तीन स्टार),2.5,"-पराग छापेकरअगर आप में वो बच्चा ज़िंदा है जो बचपन में दादी-नानी की कहानियां सुनते-सुनते दिमाग में उसके विज़ुअल बनाते-बनाते सो जाता था। अगर आप को बचपन में कॉमिक्स की दुनिया में खो जाना पसंद था। वो परीकथाओं के हिस्से बन कर आप रोमांच का अनुभव करते थे तो आपको 'जग्गा जासूस' पसंद आएगी। वर्ना, आप बोर हो जाएंगे। डायरेक्टर अनुराग बसु ने एक सपने की दुनिया रचने की कोशिश की है और उसमें वो काफी हद तक सफल भी हुए है। 'जग्गा जासूस' कहानी है जग्गा की, जिसके पिता बचपन में गायब हो जाते हैं और अब जग्गा की यात्रा है अपने पिता की खोज। इसमें उनका साथ देती है खोजी पत्रकार कटरीना। इस खोज में ढेर सारी मुश्किलें उनके सामने आती हैं। अंततः, क्या जग्गा अपने पिता को ढूंढने में कामयाब रहता है? यही कहानी है जग्गा जासूस की।फ़िल्म निश्चित तौर पर एक पारंपरिक फ़िल्म नहीं है। इस फ़िल्म में छोटे-बड़े तक़रीबन 30 गाने हैं जो स्टोरी को आगे बढ़ाते है या यूं कहें कि गाने ही डायलॉग है। एक निर्देशक के तौर पर अनुराग इस अलग सी फ़िल्म से दर्शकों को बांधे रखने में काफी हद तक सफल हुए है। फ़र्स्टहाफ थोड़ा खींच गया। लेकिन, सेकंडहाफ में वो अपना रीदम वापस पा लेते हैं।परफॉर्मेंस लेवल पर बात करें तो रणबीर कपूर वैसे ही एक समर्थ अभिनेता है। इस फ़िल्म में भी उन्होंने शानदार परफॉर्मेंस दिया है। कटरीना को शो के लिए रखा था वो काम वो अच्छे से करती हैं।सिनेमेटोग्राफर रवि बर्मन फ़िल्म की ख़ूबसूरती को कई कदम आगे ले जाते है। एडिटिंग भी शार्प है। कभी-कभी निर्देशक के आगे एडिटर हार जाता है ये समझा जा सकता है। प्रीतम का संगीत कमाल का है। इस तरह की फिल्म का संगीत देना वकाई टेढ़ी खीर है। अरिजीत ने उनका पूरा-पूरा साथ दिया है।फिल्म रिव्यू: क्या फिल्म जग्गा जासूस करेंगी आपका मनोरंजन?वर्डिक्ट: कुल मिलाकर जैसा मैंने पहले कहा कि अगर वो बच्चा आपमें ज़िंदा है तो ही आप इस फ़िल्म का लुत्फ़ उठा पाएंगे वरना बोर होंगे। लेकिन, बच्चों को ये फ़िल्म जरूर पसंद आएगी और साथ ही साथ एक मैसेज भी पूरी मजबूती के साथ फ़िल्म देती है। मैं इस फ़िल्म को 5 में से 3.5 (साढ़े तीन) स्टार देता हूं।अवधि:160 मिनट "
"फिल्म रिव्‍यू: जिंदगी, जादू और रोमांच का जहान जग्गा जासूस",2.5,"-अमित कर्णअनुराग बासु की ‘जग्गा जासूस’ जिंदगी, जादू, रोमांच की रहस्यमयी व पेचीदा कायनात गढ़ने का एक सराहनीय प्रयास है। गुम हो चुके पिता की खोज की खातिर रोमांचक सफर पर निकले युवक के जरिए बड़ी बातें कही गई हैं। उनमें जिंदगी जीने के जज्बे से लेकर उसके परम मकसद का सार है। इसकी किस्सागोई चमत्‍कार व यथार्थ के दो ध्रुवों के बीच कहीं स्थित है। चमत्‍कार इस उम्‍मीद का कि शिद्दत से कुछ चाहो तो वो मिलता ही है। सच, इंसान के उस स्‍याह पहलू का, जो अपने स्‍वार्थ के लिए दुनिया को बारूद के ढेर पर ले जा रहा है।कहानी बड़ी होशियारी से अपनी अपील को बच्चों के मिजाज से उड़ान भरते हुए युवा व परिपक्‍व सोच-अप्रोच का विस्तार प्रदान करती है। कहानी का आगाज 1995 के चर्चित पुरूलिया हथियार कांड से होता है। पश्चिम बंगाल के उस जिले में पैराशूट से अवैध हथियार गिराए गए थे। कोलकाता का प्रोफेसर बादल बागची उस मामले की तह तक जाने में जुटता है। वह इसलिए अवैध असलहों से लैस पैराशूट सुरक्षा अफसरों के रडार में कैसे नहीं आए। तभी भ्रष्‍ट पुलिस अधिकारी सिन्‍हा को उसका काम तमाम करने के लिए लगा दिया जाता है। बागची भाग निकलता है। ट्रेन से थोड़ी दूर स्थित मोइनागुरी के खेतों में बेहोश पाया जाता है। वहां अनाथ व हकला बाल जग्गा उसे अस्पताल ले आता है। बागची उसे गोद ले लेता है। अपने साथ मणिपुर के उखरूल गांव ले आता है। वहां भी मगर जग्गा की बदकिस्‍मती पीछा नहीं छोड़ती। सिन्‍हा ढूंढते हुए उखरूल आ धमकता है। मजबूर बागची फिर बाल जग्गा को उखरूल के एक स्‍कूल में दाखिला करवा देता है। इस वादे के साथ कि वह छह महीने आठ दिन सात घंटे में वापस आएगा। वैसा नहीं होता। जग्गा बड़ा होता है। फिर ढूंढने के सिलसिले में उखरूल से अफ्रीका के मोंबासा तक पहुंच जाता है।फिल्म की खूबी कथाभूमि के दिलचस्प प्रयोग हैं। अनुराग बासु मणिपुर के सुदूर इलाकों में जाते हैं। आदिवासियों के भटके हुए युवाओं के विद्रोही गुटों में भर्ती होने की वजह जाहिर करते हैं। फिर जग्गा जब अपने लापता पिता की खोज में मोंबासा पहुंचता है तो वहां की स्‍थानीय आदिवासियों से उसे अहम सुराग मिलते हैं। बात निकल कर आती है कि दुनिया भर के आदिवासी अपनी मान्‍यताओं और सहूलियतों से जीना चाहते हैं। जग्‍गा के इस मिशन में खोजी पत्रकार श्रुति सेनगुप्‍ता साथ देती है। श्रुति को साथ रखने की प्रतीकात्‍मक वजह है। वह यह कि उसकी चंद आदतें उसके पिता बागची से मिलती-जुलती हैं। जग्गा वैसे अपने पिता को ‘टूटी-फूटी’ के नाम से जानता है। उनकी रोमांचक यात्रा में सिन्‍हा जानलेवा खतरे लाता रहता है।फिल्‍म के सभी किरदारों को कलाकारों की सधी हुई अदायगी का साथ मिलता है। जग्गा में जासूस बनने की पैदाइशी खूबी है। स्‍कूल के दिनों से ही वह आम सी दिखने वाली वारदातों में बड़े खुलासे ढूंढ लेता है। बागची या टूटी-फूटी अपनी जिंदगी को राष्‍ट्र सेवा को अर्पित कर चुका है, जबकि सिन्‍हा उस साजिश का हिस्सा है, जिसके तार पु‍रूलिया से लेकर पेंटागन तक जुड़े हुए हैं। हथियारों की लॉबी कितनी प्रभावी और खतरनाक है, वह भी कहानी में अंतर्निहित है। जग्गा के किरदार को रणबीर कपूर ने बड़ी सहजता से निभाया है। अनाथ होकर भी जिंदगी के प्रति उसमें लेष मात्र भी कड़वाहट नहीं है। हकलाहट को उन्होंने थोपा हुआ नहीं बनाया है। यह दरअसल अनुराग बासु के किरदारों की कॉमन खूबी है। वे सकारात्‍मक रवैया रखने वाले होते हैं।श्रुति सेनगुप्‍ता की सोच-अप्रोच को कटरीना कैफ ने ठीक तरह से पकड़ा है। बागची बने शाश्‍वत चटर्जी प्रभावी हैं। सुजॉय घोष की ‘कहानी’ में बॉब बिस्‍वॉस के रोल में उन्होंने खासी चर्चा बटोरी थी। सायोनी गुप्‍ता समेत बाकी कलाकारों ने अपने किरदारों को बखूबी निभाया है। नवाजुद्दीन सिद्दीकी का कैमियो फिल्म का सरप्राइज एलिमेंट है। बशीर एलेक्‍जेंडर के रोल से उन्‍होंने फिल्म के अगले किश्‍त की गुंजाइश रखी है। सिन्‍हा के रोल में सौरभ शुक्‍ला ने 'नायक' व 'ये साली जिंदगी ' के बाद खालिस खल चरित्र में हैं। उसके साथ उन्होंने पूरा न्‍याय किया है। एडिटर अजय शर्मा ने लंबी होने के बावजूद फिल्म को ऊबाऊ नहीं होने दिया है। किरदारों की गुत्‍थमगुत्‍थी और उनकी बैक स्टोरी से अनुराग बासु ने आला दर्जे की पटकथा लिखी है। पेचीदगी की खुशबू इसमें महसूस होती है। उन्होंने अमिताभ भट्टाचार्य, सम्राट चकवर्ती व देवात्‍मा मंडल के साथ जग्‍गा के ‘तुकांत संवाद’ भली-भांति रचे हैं। गुजरे जमाने के राजकुमार की ‘हीर रांझा’ के बाद यह संभवत: पहली फिल्‍म होगी, जहां नायक गायकी में संवाद अदायगी करता है। किस्से जमीन और जहान को एस रवि वर्मन ने बड़ी खूबसूरती से कैमरे में कैद किया है। उखरूल, मोंबासा व वहां के अभ्‍यारण्‍य वीएफएक्स की मदद से रंगीन और आंखों को सुकून देने वाले बन पड़े हैं।एक ‘उत्‍सव फिल्‍म‘ के लिए जरूरी सभी मसालों का मिश्रण यहां है। फिल्‍म में 29 मुखड़े और 6 विशुद्ध गाने हैं। संगीतकार प्रीतम ने गीतकार अमिताभ भट्टाचार्य के साथ मिलकर एक समर्थ एलबम तैयार किया है। ‘गलती से मिस्‍टेक’ से लेकर ‘झुमरीतलैया’ व ‘मुसाफिर’ कर्णप्रिय गानों के तौर पर उभरे हैं। फिल्म संगीत कहानी की लय में चार चांद लगाता है।"
फिल्म रिव्यू: ऋतुओं और रिश्तों का फ़साना 'शब' (दो स्टार), 2 ,"- स्मिता श्रीवास्‍तवओनिर ने ‘शब’ में परिपक्वता और सूक्ष्मता के साथ दुनियावी ख्वाहिशों की लालसा को दर्शाया है। यह हाई सोसाइटी की स्पष्टता और खुलेपन को भी दर्शाती है। यह दिन में उजली और रात में मैली दिखती है। यह भावनाओं और मौसम के साथ गूंथे गए चार किरदारों की कहानी है। उनके सपनों, इच्छाओं और महत्वकांक्षा के बिखरने-जुड़ने की दास्तान है। छोटे से शहर का मोहन मॉडल बनने का सपना पाले दिल्ली आता है। वह फैशन दुनिया की चमक-धमक के स्याह पक्ष से नावाकिफ़ है। चकाचौंध भरी उस दुनिया में वह नाम, शोहरत और इज्ज़त कमाने को आतुर है। हाई सोसाइटी की सोनल मोदी उससे टकराती है। उसे लगता है सोनल उसे मौका दिला सकती है। अमीर व्यवसायी की पत्नी सोनल की हसरतें कुछ और होती है। वह उससे शारीरिक संबंध बनाती है। साथ ही उसे अपना पर्सनल ट्रेनर बनाती है। मोहन नाम उसे पुराना लगता है। उसे बदलकर अजफ़र कर देती है। अपनी चाहतों की पूर्ति साथ अजफ़र की ख्वाहिशों को पंख देती है। उसे पैसे देती है ताकि वह शानो-शौकत से रह सके। उसे फैशन डिजायनर से भी मिलाती है। मगर अपना दबदबा कायम रखती है।मोहन मायावी जाल को शुरुआत में समझ नहीं पाता। सोनल के हाथ की कठपुतली बन जाता है। सोनल के कई लोगों के साथ नाजायज रिश्ते हैं। कोलकाता से आई रैना आफिया बन चुकी है। वह एक रेस्तरां में वेटर है। उसके अतीत का भी एक गुप्त रहस्य है। रेस्तरां का मालिक नील उसका दोस्त है। दोनों एक दूसरे के हमराज हैं। आफिया की एक छोटी बहन है। वह हास्टल में पढ़ती है। नील समलैंगिक है। उसका ब्वायफ्रेंड उसे छोडक़र शादी करना चाहता है। वह उस फैसले से नाखुश है। चौथा किरदार विदेशी है। वह रैना का पड़ोसी है। उसका भी कड़वा अतीत रहा है। ज़िंदगी चारों को एकदूसरे से मिलाती है। वहां से उनकी ज़िंदगी की कई परतें खुलती हैं। फिल्म को चार ऋतुओं ग्रीष्म, वर्षा, शरद और शीत में विभक्त कर के दर्शाया गया है। यह ऋतुएं रुपक के तौर पर इस्तेमाल की कई हैं। यह फैशन के सीजन और किरदारों के रिश्तों में बदलाव के बीच सेतु का काम करती है।फिल्म का एक प्रसंग समाज के दोगलेपन की ओर सवाल भी उठाता है। मोहन का शादीशुदा महिला के साथ नाजायज संबंध है। लेकिन प्रेमिका का दागदार चरित्र नागवार गुजरता है। तब रैना का दोस्त कहता है कि पहले अपने गिरेबान में झांको। फैशन की चकाचौंध दुनिया, उसमें खोती मासूमियत, ताक पर रखे गए नैतिक मूल्‍य, प्यार और रिश्तों के कई प्रसंग कहानी को गढ़ते हैं। उन्हें जोड़ने में कुछ कड़िया कहीं गुम हो गई हैं। किरदारों को सतही तौर पर दिखाया गया है। उनकी गहराई में जाने से लेखक ने परहेज किया है। हाई सोसाइटी में जिस्मानी रिश्तों को तरजीह देने का स्याह पक्ष नया नहीं है। यह चौंकाता नहीं है। कुछ महत्वपूर्ण मसलों को दर्शकों की समझदारी पर ही छोड़ दिया है। मोहन और सोनल के रिश्ते में ठोस संवाद की कमी अखरती है। सिमोन फ्रेने के किरदार का अतीत अपराध और ग्लानि से लबरेज है। उसे उबारने की जरुरत लेखक-निर्देशक ने नहीं समझी। वह कमी स्पष्ट स्प से खटकती है। ‘शब’ में महानगरीय जीवन के परिपक्व नजरिए, समलैंगिकता और उभयलैंगिकता की भी पड़ताल की है। साथ ही दिखाया है कि गुजर-बसर करने की प्रवृत्ति नैतिक निर्णय लेने की अनुमति नहीं देती है। कमियों के बावजूद ‘शब’ का अंतर्निहित विषय कुछ गहन मुद्दों को उठाता है। फिल्म का पहला हिस्सा धीमी गति से आगे बढ़ता है। रिश्तों और उनकी जटिलताओं का खुलासा होने पर दूसरा हिस्सा गति पकड़ता है। कहानी का प्लाट प्रभावी है, मगर किरदारों को गूंथने में फिसल गई है। कमजोर पटकथा के चलते कहीं-कहीं उबाऊ लगती है। किरदारों में आशीष बिष्ट नवोदित हैं।स्क्रिप्ट की सीमित सीमाओं में उन्होंने बेहतरीन काम किया है। छोटे शहरों के लोगों की भोलेपन और मासूमियत को बखूबी उकेरा है। अगर उनकी प्रतिभा का समुचित उपयोग हुआ तो इंडस्ट्री को एक उम्दा कलाकार मिलेगा। अर्से बाद रवीना बोल्ड किरदार में नजर आई हैं। उन्होंने किरदार के साथ पूरा न्याय किया है। उनकी खूबसूरती उम्र से बेअसर दिखती है। सोनल के किरदार में वह जंचती हैं। उनके पति की भूमिका में संजय सूरी हैं। उनका कैमियो रोल है। रैना के किरदार में अर्पिता चटर्जी की बड़ी-बड़ी आंखें बहुत कुछ कह जाती हैं। उन्होंने किरदार को शिद्दत से निभाया है। हालांकि डायलाग डिलिवरी पर उन्हें काफी काम करने की जरुरत है। बाकी कलाकारों ने भी पटकथा के दायरे में उम्‍दा अभिनय किया है। मिथुन के संगीत से सजी फिल्‍म चुस्त एडिटिंग में मात खाती है।अवधि : 108 मिनट "
फिल्म रिव्‍यू: मध्‍य वर्ग से मध्‍य पूर्व मुल्‍कों का प्रहसन 'गेस्ट इन लंदन-लो आ गया मेहमान' (ढाई स्टार), **1/2 ,"-अमित कर्णलेखक-निर्देशक अश्विनी धीर ने इस पेशकश में मध्‍य वर्गीय परिवार से लेकर वैश्विक परिवार के ताने-बाने को गूंथने की कोशिश की है। वजह फिल्‍मकारों को इन दिनों महसूस होने वाली एक बात है। वह यह कि दर्शकों के दिलों को अब जीवन से बड़े मुद्दे अपील करते हैं। फिल्म विशेष में सरलतम विषयों से उनका मोहभंग हो चुका है। उन्हें बहुपरतीय किस्‍सागोई करने वाले किरदारों की तलाश रहती है। यह फिल्म उसी अभिप्राय की अभिव्‍यक्ति है। तभी परदेस में खुद की जमीन तलाश रहे नायक की जिंदगी में बिन बुलाए मेहमान की हरकतों से पैदा हुई मुश्किल किसी और चीज की शक्‍ल ले लेती है।मध्‍य वर्गीय परिवार की आदतें अचानक लंदन में दक्षिण एशिया की राजनीति पर प्रहसनात्‍मक स्‍टैंड लेने लग जाती हैं। घटनाक्रम कहानी को लंदन से अमेरिका ले जाता है, जहां मध्‍य पूर्व एशिया में स्‍वार्थपरक राजनीति के प्रतिकार के जख्‍म हैं। बहरहाल, नायक आर्यन ग्रोवर लंदन में वर्किंग वीजा पर काम कर रहा है। स्‍थायी रूप से रहने के लिए वह कैब ड्राईवर अनाया से फर्जी शादी का नाटक रचता है। इस आधार पर वहां की सरकार आप्रवासियों को कई तरह की सुविधाएं देती है। खैर शादी फर्जी है कि असल, इसका पता लगाने का जिम्‍मा पाकिस्तानी अफसर हबीबी पर है। संयोग से उसका घर आर्यन-अनाया के पड़ोस में ही है। हबीबी की बीवी वेस्टइंडीज की है। आर्यन का बॉस आत्‍ममुग्‍ध मिजाज का है। अपने मातहत काम करने वाली चाइनीज लड़की पर डोरे डालता रहता है। इन सबके बीच अ‍तिथि गंगा शरण गणोत्रा की एंट्री होती है। बीवी गुड्डी के साथ। बाद में पता चलता है कि गुड्डी का असल नाम शाजिया है।गंगा शरण अपनी एकाध हरकतों को छोड़ बाकी आदतों से आर्यन, उसके बॉस व अनाया का दिल जीतने लग जाता है। तभी एक मोड़ आता है, जहां आर्यन को नौकरी छोड़नी पड़ती है। कहानी प्रहसन की बजाय सघन भावुकता के सागर में गोते लगाने लग जाती है। अश्विनी धीर मध्‍य वर्गीय परिवार की खूबियों-खामियों व उसके अंतस से भली-भांति वाकिफ हैं। आर्यन, अनाया, गंगा शरण गणोत्रा व गुड्डी के जरिए उन्होंने दो पीढि़यों के सोच-अप्रोच को बारीकी से रखा है। बचपन के कड़े अनुभवों से गुजरी अनाया को गंगा-गुड्डी का स्‍वार्थहीन दुलार बदलने पर मजबूर करता है। वह महसूस करने लग जाती है कि जिंदगी छोड़ने का नहीं, जोड़ने का नाम है। गंगा-गुड्डी का फलसफा रिश्‍तों व करियर के भंवरजाल में फंसे आर्यन को संबल देता है। कदम फूंक-फूंक कर चलने की बजाय जोखिम लेना सीखा जाता है। हां, पाकिस्तान व चीन पर जो चुटकुले गढ़े गए हैं, वे सतही हैं। लगता है कि अंध राष्‍ट्रवाद के हिमायती को खुश करने के ख्‍याल से रचे गए हैं। ऊपर से तुर्रा यह कि उन चुटकुलों पर हबीवी जवाबी हमला नहीं करता है। इस तरह मामला एकतरफा हो गया है।क्‍लाइमेक्‍स से ठीक पहले फिल्म लंदन से अमेरिका चली जाती है। वहां अजय देवगन का कैमियो है। उस मोर्चे पर कुछ ज्यादा सिनेमाई आजादी ले ली गई है। पंजाबियों को दिखे-दिखाए ढर्रे पर ही पेश किया गया है। आर्यन ग्रोवर के अवतार में कार्तिक आर्यन जंचे हैं। उन्होंने नायक के द्वंद्व, मुश्किलों, गम व खुशी को अतिरंजित नहीं होने दिया है। अनुशासित कलाकार की तरह उन्होंने भावनाओं को जाहिर किया है। अयाना बनीं कृति खरबंदा खूबसूरत लगी हैं। किरदार के उतार-चढ़ाव के साथ उन्होंने न्याय किया है।गुड्डी के रूप में एक पतिव्रता नारी को तन्‍वी आजमी ने बखूबी चित्रित किया है। पति की ‘पाद’ तक को गुड्डी अपने रटे-रटाए बहाने से कवर अप करती रहती है। गंगा शरण के रोल में परेश रावल की मौजूदगी दमदार है। ‘नस्लभेदी’ टिप्पणियों से लैस चुटकलों से वे परहेज कर सकते थे। संजय मिश्रा ने हबीबी को दिलचस्प बनाया है। समर्थ कलाकारों के बावजूद दिक्कत लेखन से हो गई है। संवादों में रचनात्‍मकता का पुट होने के बावजूद हंसी चेहरे पर नहीं पसर पाती है।"
फिल्म रिव्‍यू: भावनाओं का सबसे पवित्र प्रकार है बदला 'मॉम' (तीन स्टार), *** ,"-अमित कर्णएक प्रचलित और पुरातन लोकोक्ति है, ‘भावनाओं का सबसे पवित्र प्रकार बदला है’। सिने इतिहास के आगाज से लेकर अंत तक भावनाओं के इसी किस्म का महत्‍तम दोहन होता रहा है। श्रीदेवी की यह 300 वीं फिल्म इसी को केंद्र में रखकर बुनी गई है। ऐसी फिल्मों में तालियां बटोरने की सबसे ज्यादा क्षमता होती है। यह बात अलग है कि ‘आंख के बदले आंख’ इस दुनिया को अंधा बना सकती है। इस की सघन व्‍याख्‍या के जहान में सिने कहानीकार बचते रहे हैं। वह शायद इसलिए कि काव्‍यात्‍मक न्‍याय भीड़ को अपील करती है। खासतौर पर ऐसे समाज से ताल्‍लुक रखने वाली भीड़ को, जिन्हें व्‍यवस्था से न्‍याय मिलने में अंतहीन इंतजार करना पड़ता है। जहां सही और गलत तो दूर, गलत व बहुत गलत के बीच चीजों को चुनने की जिम्‍मेदारी है।दुर्भाग्‍य से तीसरी दुनिया के देशों में सिस्टम इसी तर्ज पर काम करने को मजबूर है। देवकी दिल्ली के इंटरनैशनल स्कूल में जीवविज्ञान की टीचर है। आर्या उसकी सौतेली बेटी। आर्या दरअसल देवकी को सगी मां का दर्जा नहीं दे पा रही है। पिता आनंद के लाख समझाने के बावजूद। देवकी सुलझी हुई शख्सियत है। समझाने से ज्यादा जोर आर्या को समझने पर है। सरल शब्दों में कहें तो आर्या के तेवर बगावती हैं, जैसे आमतौर पर उस उम्र के किशोर होते हैं। वह वैलेंटाइन्‍स डे की पार्टी में जाती है, जहां दो बिगड़े हुए शहजादे मोहित व प्रिंस दीवान एक गार्ड और अपराधी जगन के साथ मिलकर उसका सामूहिक बलात्‍कार करते हैं। दिल्ली की सड़कों पर बंद गाड़ी में। गला दबाकर उसकी बॉडी एक नाले में फेंक देते हैं।सबूतों के अभाव में वे निचली अदालत से छूट जाते हैं। यहां से देवकी का भरोसा कानून से उठ जाता है। पति आनंद कानूनी लड़ाई में मशगूल रहता है। देवकी दूसरी तरफ जंग की कमान अपने हाथ में ले लेती है। फिर शुरू होती है बदले की महागाथा। प्राइवेट जासूस डीके की मदद और अपने जीवविज्ञान के ज्ञान से वह एक-एक कर सब को ऊपर पहुंचाना शुरू करती है। इससे क्राइम ब्रांच के अफसर मैथ्‍यू फ्रांसिस के शक की सूई देवकी पर जाती है। शतरंज के शह व मात का खेल चलता रहता है।निर्देशक रवि उदयवार प्रभावी सीन गढ़ने में खासे सफल रहे हैं। बैकग्राउंड स्कोर की मदद व कैमरे के एरियल शॉट ने उसे और निखारा है। खासकर, जब आर्या के साथ काली शीशे वाली गाड़ी रात के अंधेरे में दिल्ली की सड़कों पर चल रही होती है तो लगता है कि मौत तांडव कर रही है। इंसानियत का नंगा नाच व खूनी खेल पूरी बेशर्मी से पसरा हुआ है। यह एपिक शॉट में शुमार होने की काबिलियत रखता है। साथ ही श्रीदेवी, नवाजुद्दीन सिद्दीकी, सजल अली और अदनान सिद्दीकी की सधी हुई अदाकारी ‘मास ऑडिएंस’ में भावनाओं का ऊफान आसानी से ला सकती है। सिनेमाई भाषा में इसे ‘मैनिपुलेशन’ कहा जाता है।सबूतों के अभाव का जो तर्क फिल्म पेश किए गए हैं, वे हॉलीवुड के कोर्टरूम ड्रामा जॉनर की फिल्मों में अक्सर मौजूद रहते हैं। कि वीर्य व ऊंगलियों के निशान मिटा दिए गए तो अदालत कुछ नहीं कर सकती। बहरहाल, फिल्म पूरी तरह श्रीदेवी और नवाज के कंधों पर है। देवकी व डीके के रोल में उन दोनों का काम सराहनीय है। देवकी की देहभाषा व बोल-चाल असल श्रीदेवी जैसी ही रखी गई है। तमिल के आंचलिक प्रभाव से मिश्रित हिंदी। डीके के गेटअप और आवाज से नवाज पहचान में नजर नहीं आते।सजल अली ने आर्या की बगावत व दर्द को बखूबी पेश किया है। अदनान सिद्दीकी की स्‍क्रीन मौजूदगी जादुई है। हालांकि इन सब चीजों के बावजूद फिल्म का घटनाक्रम कहानी को बड़ी प्रेडिक्‍टेबल सी बना गई है। इससे यह आला दर्जे की थ्रिलर बनते-बनते रह गई है। गानों के बोल और सीन के फिल्माने में उपयुक्त गहराई झलकती है। पर लेखक-निर्देशक के काव्‍यात्‍मक न्‍याय के मोह के चलते फिल्म कालजयी नहीं बनी है।"
"फिल्म रिव्यू: किस दौर का है यह अफसाना? एक हसीना थी, एक दीवाना था (डेढ़ स्टार)", डेढ़ ,"-अमित कर्णसिने जगत में कॉरपोरेट स्टूडियो और मल्‍टीप्लेक्स कल्चर के आगमन के बाद से लोगों का स्‍वाद बिल्‍कुल बदल चुका है। वे रियलिज्‍म के अभाव, लचर पटकथा और कमजोर अदाकारी को कतई बर्दाश्‍त नहीं करते। खासतौर पर फिल्म में जाने-माने चेहरों की मौजूदगी न हो तो। एक जमाने में सफल फिल्में दे चुके सुनील दर्शन की यह फिल्म उक्त कारणों के चलते असरहीन हो गई है। हॉरर,थ्रिलर और रोमांस उस ‘अंदाज’ में पेश हुई है कि वह दर्शकों से ‘एक रिश्‍ता’ नहीं बना पाई है। साफ लगता है कि यह आज के दौर से कई दशकों पहले की फिल्म है। नदीम के संगीत को छोड़ दें तो यह लेष मात्र भी प्रभाव नहीं छोड़ती। नताशा और सनी भारत से इंग्‍लैंड जाते हैं। वहां एक आलीशान महल में महीने भर बाद उनकी शादी होनी है। वहां पहुंचते ही नताशा के संग अजीबोगरीब घटनाएं होने लगती हैं।महल के केयरटेकर और नताशा के चाचा इसे महल में 55 साल पहले हुई एक वारदात से जोड़ते हैं। साथ ही नताशा की जिंदगी में देवधर दस्तक देता है। सनी से अपने रिश्‍ते को लेकर असमंजस में पड़ी नताशा अपना दिल देवधर को दे बैठती है। कहानी आगे बढ़ती है। फिर जिन राज का पर्दाफाश होता है, वे नताशा की जिंदगी में तूफान ला खड़ा करता है। दरअसल, फिल्म का लेखन सधा हुआ नहीं है। घटनाक्रम में मोड़ लाने के लिए जिन वजहों का हवाला दिया गया है, वे खटकते हैं। 105 मिनट की लंबी फिल्म कहीं बांध नहीं पाती।शाश्‍वत प्रेम की पुष्टि के लिए जो तर्क दिए व दिखाए गए हैं, उनमें कहीं वजन नजर नहीं आता। मसलन, आत्‍मा खुद भगवान से 14 दिनों की जिंदगी मांगकर जमीन पर आया है। गाने मधुर हैं। नौंवे दशक की याद ताजा करते हैं, पर उनकी लंबी फेहरिस्त है। यूं लगता है कि फिल्म का गठन गानों से ही हो गया है। कहानी तो रिक्‍त स्थानों की पूर्ति भर कर रहे हैं। सीन दर सीन में स्थानांतरण का तरीका भी गुजरे जमाने का लगता है। थ्रिलर का स्तर धारावाहिकों सा हो गया है। वह कई मौकों पर हास्यास्पद सा लगा है। देवधर बने शिव दर्शन और नताशा की भूमिका में नताशा फर्नानडीज को अदायगी के मोर्चे पर पुरजोर रियाज की दरकार है।शिव की परवरिश मुंबई के अंग्रेजीदां माहौल की है। लिहाजा देवधर के अवतार में वे जब शायरी करते हैं तो लगता नहीं कि उन्होंने अल्फाजों व जज्बातों को महसूस किया है। उनका चेहरा उसकी गवाही नहीं देता। बोल और भाव-भंगिमा में बड़ा फासला दिखता है। नताशा फर्नानडीज की स्‍क्रीन मौजूदगी ठीक है, पर अदाकारी की औपचारिक ट्रेनिंग न होना उनके लिए अभिशाप बना है। इस पर उन्हें युदधस्तर पर काम करने की जरूरत है। उपेन पटेल ने अपनी वापसी सार्थक की है। वे सतत अपने किरदार में रहे। सिनेमैटोग्राफी अच्छी है। सुनील दर्शन ने लकदक लोकेशन को बखूबी कैमरे में कैप्चर किया है। काश कि एक सधी हुई कहानी भी उन्होंने कैप्चर की होती! "
फिल्‍म रिव्‍यू: यकीन पर टिकी 'ट्यूबलाइट' (तीन स्‍टार),3,"-अजय ब्रह्मात्‍मजकबीर खान और सलमान खान की तीसरी फिल्‍म ‘ट्यूबलाइट’ भारज-चीन की पृष्‍ठभूमि में गांधी के विचारों और यकीन की कहानी है। फिल्‍म में यकीन और भरोसा पर बहुत ज्‍यादा जोर है। फिल्‍म का नायक लक्ष्‍मण सिंह बिष्‍ट मानता है कि यकीन हो तो चट्टान भी हिलाया जा सकता है। और यह यकीन दिल में होता है। लक्ष्‍मण सिंह बिष्‍ट के शहर आए गांधी जी ने उसे समझाया था। बाद में लक्ष्‍मण के पितातुल्‍य बन्‍ने चाचा गांधी के विचारों पर चलने की सीख और पाठ देते हैं। फिल्‍म में गांधी दर्शन के साथ ही भारतीयता के सवाल को भी लेखक-निर्देशक ने छुआ है।संदर्भ 1962 का है,लेकिन उसकी प्रासंगिकता आज की है। यह प्रसंग फिल्‍म का एक मूल भाव है। भारत-चीन युद्ध छिड़ने के बाद अनेक चीनियों को शक की नजरों से देखा गया। फिल्‍म में ली लिन के पिता को कैद कर कोलकाता से राजस्‍थान भेज दिया जाता है। ली लिन कोलकाता के पड़ोसियों के लांछन और टिप्‍पणियों से बचने के लिए अपने बेटे के साथ कुमाऊं के जगतपुर आ जाती है। पश्चिम बंगाल से उत्‍तराखंड का ली लिन का यह प्रवास सिनेमाई छूट है। बहरहाल,जगतपुर में लक्ष्‍मण ही उन्‍हें पहले देखता है और उन्‍हें चीनी समझने की भूल करता है। बाद में पता चलता है कि ली लिन के परदादा चीन से आकर भारत बस गए थे। और अब वे भारतीय हैं। लेकिन ठीक आज की तरह उस दौर में भी तिवारी जैसे लोग नासमझी और अंधराष्‍ट्रभक्ति में उनसे घृणा करते हैं। उन पर आक्रमण करते हैं।फिल्‍म में प्रकारांतर से कबीर खान संदेश देते हैं कि भारत में कहीं से भी आकर बसे लोग भारतीय हैं। ली लिन कहती है...’ मेरे परदादा चीन से हिंदुस्‍तान आए थे। मेरे पापा, मेरी मां, मेरे पति हम सब यहीं पैदा हुए हैं, लेकिन जंग सब बदल देता है। लोगों की नजर में हम अब दुश्‍मन बन गए हैं। इस बात से कोई फर्क नहीं पड़ता कि यह हमारा घर है, कोई फर्क नहीं पड़ता कि हम इस मुल्‍क से उतनी ही मोहब्‍बत करते हैं जितनी कि तुम या तुम्‍हारा भाई... ‘ गौर करने की जरूरत है कि हम आज जिन्‍हें दुश्‍मन समझ रहे हैं और उन्‍हें देश से निकालने की बात करते हैं। वे दूसरे भारतीयों से कम नहीं हैं।‘ट्यूबलाइट’ के इस महत्‍वपूर्ण संदेश में फिल्‍म थोड़ी फिसल जाती है। कथा विस्‍तार,दृश्‍य विधान, प्रसंग और किरदारों के चित्रण में फिल्‍म कमजोर पड़ती है। मंदबुद्धि लक्ष्‍मण और भरत अनाथ है। बन्‍ने चाचा ही उनकी देखभाल करते हैं। भारत-चीन युद्ध के दौरान भरत फौज में भर्ती हो जाता है और मोर्चे पर चला जाता है। लक्ष्‍मण को यकीन है कि जंग जल्‍दी ही खत्‍म होगी और उसका भाई जगतपुर लौटेगा। इस यकीन के दम पर ही उसकी दुनिया टिकी है। बीच में उसके भाई की मौत की गलत खबर आ जाती है। सभी के साथ श्रद्धांजलि देने के बाद लक्ष्‍मण का यकीन दरक जाता है, लेकिन फिल्‍म तो संयोगों का जोड़ होती है।लेखक और निर्देशक मिलवाने की युक्ति निकाल ही लेते हैं। भोले किरदार लक्ष्‍मण के यकीन के विश्‍वास‍ को मजबूत करते हैं। कबीर खान ने पिछली फिल्‍म ‘बजरंगी भाईजान’ की तरह ही इस फिल्‍म में भी सलमान खान को सरल, भोला और निर्दोष चरित्र दिया है। इस फिल्‍म में भी एक बाल कलाकार है, जो लक्ष्‍मण के चरित्र का प्रेरक बनता है। इस बार पाकिस्‍तान की जगह चीन है, लेकिन पिछली फिल्‍म की तरह लक्ष्‍मण को उस देश में जाने की जरूरत नहीं पड़ती। सब कुछ सीमा के इसी पार घटता है। फिल्‍म में युद्ध के दृश्‍य बड़े सतही तरीके से फिल्‍मांकित किए गए हैं। जगतपुर गांव और शहर से परे पांचवें से सातवें दशक के हिंदुस्‍तान की ऐसी बस्‍ती है, जहां शहरी सुविधाएं और ग्रामीण रिश्‍ते हैं। पीरियड गढ़ने में कई फांक नजर आती है,जिनसे कमियां झलकती हैं।लेखक-निर्देशक का जोर दूसरी बारीकियां से ज्‍यादा मुख्‍य किरदारों के बात-व्यवहार पर टिका है। उसमें वे सफल रहे हैं। यह फिल्‍म पूर्वार्द्ध में थोड़ी शिथिल पड़ी है। निर्देशक लक्ष्‍मण को दर्शकों से परिचित करवाने में अधिक समय लेते हैं। 51 साल के सलमान खान और उनसे कुछ छोटे सोहेल खान अपनी उम्र को धत्‍ता देकर 25-27 साल के युवकों की भूमिका में जंचने की कोशिश करते हैं, लेकिन उनकी कद-काठी धोखा देती है। ‘ट्यूबलाइट’ के सहयोगी किरदारों में आए ओम पुरी, मोहम्‍मद जीशान अय्यूब, यशपाल शर्मा, जू जू और माटिन रे टंगू फिल्‍म की जमीन ठोस की है। वे अपनी भाव-भंगिमाओं से फिल्‍म के कथ्‍य को प्रभावशाली बनाते हैं। खास कर जू जू और माटिन बेहद नैचुरल और दिलचस्‍प हैं। "
"फिल्म रिव्‍यू: मिडिल क्लास, मजबूरी और चोरी 'बैंक चोर' (तीन स्टार)", *** ,"-अमित कर्णमौजूदा दौर की एक कड़वी हकीकत ईएमआई जिंदगी है। यानी लोन की किश्‍तों से गुजरती इंसानों की कश्‍ती। उद्योगपति और किसानों के कर्ज माफ हो जाते हैं, पर मध्‍य वर्ग को यह लग्‍जरी नहीं मिल पाती। नतीजतन वह जीवन के डेढ से दो दशक कर्ज का भुगतान करने में गुजारता है। इसे कहानी के बैकड्रॉप में रखकर इस फिल्म की बुनियाद रखी गई है। चंपक, गेंडा और गुलाब अपनी-अपनी मजबूरियों और जरूरतों का हवाला दे साउथ मुंबई के बैंक ऑफ इंडियंस लूटने पहुंचते हैं। असल में जबकि तीनों नौसिखिए और आला दर्जे के बेवकूफ हैं। वे बैंक बंधकों को भी ढंग से डरा नहीं पाते। चोरी तो दूर की बात है।चंपक मराठी मानुष है, जबकि गेंडा फरीदाबाद का और गुलाब बदरपुर का। तीनों खुद अपनी मुसीबत यानी मुंबई पुलिस को आमंत्रित कर लेते हैं। बाहर मीडिया का जमावड़ा लग जाता है। सिने जर्नलिस्ट रही गायत्री गांगुली इस हार्ड न्यूज को कवर करने पहुंच जाती है। मुंबई पुलिस की ओर नाकारा अफसर अखिलेश आणे जब तक चंपक एंड कंपनी को पकड़ती कि सीबीआई अफसर अमजद खान आ जाता है। वह इस मिशन का इंचार्ज बन जाता है। फिर शुरू होता है चूहे-बिल्ली का खेल। कहानी जैसे-जैसे आगे बढ़ती है, इसमें और मोड़ आने लगते हैं। अलग राज खुलते हैं। पता चलता है कि बेवकूफ से दिखने वाले तीनों के अलावा भी कुछ है, जिसे अमजद खान सबके सामने लाना चाहता है। उसकी डोर बंधकों में मौजूद जुगनू से जुड़े हैं।चक्रव्‍यूह में गृह मंत्री डोंगरडिवे और रियल एस्‍टेट का बड़ा खिलाड़ी आशुतोष शर्मा भी है। दरअसल मनोरंजन के नाम पर सिनेमाई आजादी जरा ज्यादा ली गई है। चंपक कभी बेवकूफ, कभी मासूम तो कभी शातिर लगता है। सीबीआई अफसर अमजद खान जिस तरह से मिशन को अंजाम देता है, वैसा अमेरिका में एफबीआई करती है। यहां कमांडो इस्तेमाल करने की इजाजत इस संस्था को पूर्ण रूप से तो नहीं है। बहरहाल, निर्देशक बंपी ने बलजीत सिंह मारवाह, ओमकार शाणे और ईशिता मोइत्रा उधवानी के साथ मिलकर मसालेदार कहानी गढ़ी है। सिनेमा से महज मनोरंजन की आस रखने वालों को जहन में रखकर। उस मोर्चे पर इसे आजादी मिली है।बंपी, बलजीत, ओमकार और ईशिता ने मुंबई और दिल्ली की टिपिकल खूबियों-खामियों को दिलचस्प रंग-रूप प्रदान किए हैं। चंपक, गेंडा और गुलाब अपने शहरों और इलाकों के तारीफों के पुल बांधते हैं। वे दिल्ली और मुंबई की चरमराती सुविधाओं व हाशिए पर पड़े हुए लोगों की आशाओं-आकांक्षाओं की ओर इशारा करती हैं। कायदन इस तरह की फिल्म मूल रूप से हाईस्ट जॉनर की होती है, पर लेखन टीम ने इसे विशुद्ध उस जॉनर में रंगने नहीं दिया है। थ्रिलर और कॉमेडी को संतुलित करते हुए बीच की राह पकड़ी गई है।‘बद्रीनाथ की दुल्‍हनिया’ और ‘हम्‍पटी शर्मा की दुल्‍हनिया’ में अपनी अदाकारी के रंग दिखा चुके साहिल वैद्य इस फिल्म के सरप्राइज पैकेज हैं। जुगनू की भूमिका में लोग उनके हुनर के नए पहलू से वाकिफ होंगे। फिल्म के दूसरे हाफ में वे असरदार लगे हैं। चंपक की भूमिका में रितेश देशमुख लाउड नहीं हुए हैं। मराठी मानुष के चरित्र को उन्होंने बखूबी निभाया है। अमजद खान के अवतार में विवेक ओबेरॉय जरा सी कसर छोड़ गए। टीवी रिपोर्टर बनी गायत्री गांगुली बनी रिया चक्रवर्ती ने मिले काम को अनुशासित ढंग से अंजाम दिया है। बाकी कलाकारों ने भी अपने काम के साथ न्याय किया है। फिल्म का क्लाइमेक्स चोर को रॉबिन हुड की तरह बना देता है। बहुत हद तक ‘धूम’ सीरिज के विलेन की तरह। गाने नहीं रखे गए हैं। घटनाक्रम तेज गति से आगे बढ़ते हैं। जाहिर है निर्देशक और निर्माता के जहन में ‘बैंक चोर’ को फ्रेंचाइजी बनने का पूरा इरादा है।"
फिल्‍म रिव्‍यू: चकाचौंध नहीं करती 'फुल्‍लू' (दो स्‍टार), ** ,"-अजय ब्रह्मात्‍मजसीमित साधनों और बजट की अभिषेक सक्‍सेना निर्देशित ‘फुल्‍लू’ आरंभिक चमक के बाद क्रिएटिविटी में भी सीमित रह गई है। नेक इरादे से बनाई गई इस फिल्‍म में घटनाएं इतनी कम हैं कि कथा विस्‍तार नहीं हो सका है। फिल्‍म एकआयामी होकर रह जाती है। इस वजह से फिल्‍म का संदेश प्रभावी तरीके से व्‍यक्‍त नहीे हो पाता। महिलाओं के बीच सैनीटरी पैड की जरूरत पर जोर देती यह फिल्‍म एक दिलचस्‍प व्‍यक्ति के निजी प्रयासों तक मिटी रहती है। लेखक ने कहानी बढ़ाने के क्रम में तर्क और कारण पर अधिक गौर नहीं किया है। प्रसंगों में तारतम्‍य भी नहीं बना रहता।उत्‍तर भारत के भोजुपरी भाषी गांव में फुल्‍लू अपनी मां और बहन के साथ रहता है। वह गांव की महिलाओं के बीच बहुत पॉपुलर है। शहर से वह गांव की सभी महिलाओं के लिए उनकी जरूरत के सामान ले आता है। मां उसे हमेशा झिड़कती रहती है। मां को लगता है कि उसका बेटा निकम्‍मा और ‘मौगा’ निकल गया है। वह चाहती है कि बेटा शहर जाकर कोई काम करे। कुछ पैसे कमाए। गांव के जवान मर्द रोजगार के लिए दूर शहरों में रहते हैं। फुल्‍लू की मां गुदड़ी सीने और बेचने का काम करती है। वह मां के लिए शहर के दर्जी के यहां से कपड़ों की कतरनें लाया करता है।कतरनों के इंतजाम बात में ही उसे जानकारी मिलती है कि महिलाओं को हम महीने माहवारी होती है। अशिक्षा और गरीबी की वजह से वे कपड़ों की कतरनों का इस्‍तेमाल करती है,जिससे उन्‍हें खरिस और दूसरे इंफेक्‍शन हो जाते हैं। उसे गांव की टीचरनी और शहर की डाक्‍टरनी से सैनीटरी पैड की जानकारी मिलती है। फुल्‍लू के जीवन का अब एकमात्र उद्देश्‍य बहन और बीवी समेत गांव की महिलाओं के लिए सस्‍ते सैनीटरी पैड बनाना है। वह इस गरज से शहर जाता है। सैनटरी पैड बनाने के गुर सीखता है और फिर गांव लौटता है। गांव में सभी उसका मखौल उड़ाते हैं। महिलाओं की तरफ से भी उसे समर्थन नहीं मिलता। फिर भी वह अपने उद्देश्‍य से नहीं भटकता।लेखक ने फुल्‍लू का मासूम किरदार तो गढ़ा है,लेकिन उस किरदार को कार्य और क्रिया नहीं दे सके हैं। कुछ दृश्‍यों के बाद उसके हिस्‍से में नाटकीय प्रसंग नहीं रह जाते। फिल्‍म के बाकी किरदारों का रवैया भी स्‍पष्‍ट नहीं होता। अपनी सुविधा से उनसे कुछ भी करवाया जाता है। फुल्‍लू बात-बात में ‘चौकस-चकाचौंध’ तकियाकलाम इस्‍तेमाल करता है। उसी की भाषा में कहें तो यह फिल्‍म चौकस तो है,लेकिन चकाचौंध नहीं कर पाती। अकेल शारिब हाश्‍मी पर टिकी यह फिल्‍म पूरी होने के पहले ही हांफने लगती है।बीच में एक सीन के लिए इनामुलहक आते हें तो रवानी बढ़ती है। पहले सीन से ही मां की खीझ और ऊंचे स्‍वर का कारण सिर्फ बेटे का निकम्‍मा होना काफी नहीं लगता। और बहन मौका मिलते ही क्‍यों फेशियल करने लगती है। बीवी समझदार लगती है,लेकिन उसे सक्रिय सीन ही नहीं मिलते। अक्षय कुमार के ‘पैडमैन’ के पहले उसी विषय पर आई यह फिल्‍म संतुष्‍ट न‍हीं कर पाती।"
फिल्‍म रिव्‍यू: मिल गए बिछुड़े प्रेमी 'राब्‍ता' (ढाई स्‍टार), **1/2 ,"- अजय ब्रह्मात्‍मजदिनेश विजन की ‘राब्‍ता’ के साथ सबसे बड़ी दिक्‍क्‍त हिंदी फिल्‍मों का वाजिब-गैरवाजिब असर है। फिल्‍मों के दृश्‍यों, संवादों और प्रसंगों में हिंदी फिल्‍मों के आजमाए सूत्र दोहराए गए हैं। फिल्‍म के अंत में ‘करण अर्जुन’ का रेफरेंस उसकी अति है। कहीं न कहीं यह करण जौहर स्‍कूल का गलत प्रभाव है। उनकी फिल्‍मों में दक्षता के साथ इस्‍तेमाल होने पर भी वह खटकता है। ‘राब्‍ता’ में अनेक हिस्‍सों में फिल्‍मी रेफरेंस चिपका दिए गए हैं। फिल्‍म की दूसरी बड़ी दिक्‍कत पिछले जन्‍म की दुनिया है।पिछले जन्‍म की भाषा, संस्‍कार, किरदार और व्‍यवहार स्‍पष्‍ट नहीं है। मुख्‍य रूप से चार किरदारों पर टिकी यह दुनिया वास्‍तव में समय,प्रतिभा और धन का दुरुपयोग है। निर्माता जब निर्देशक बनते हैं तो फिल्‍म के बजाए करतब दिखाने में उनसे ऐसी गलतियां हो जाती हैं। निर्माता की ऐसी आसक्ति पर कोई सवाल नहीं करता। पूरी टीम उसकी इच्‍छा पूरी करने में लग जाते हैं। ‘राब्‍ता’ पिछली दुनिया में लौटने की उबासी से पहले 21 वीं सदी की युवकों की अनोखी प्रेमकहानी है। फिल्‍म का वर्तमान नया है। हिंदी फिल्‍मों के प्रेमी समय के साथ बदलते रहे हैं। ये ‘मिलेनियल’ युवा हैं। सदी करवट बदल रही थी तो वे बड़े हो रहे थे।सोशल मीडिया और ग्‍लोबल एक्‍सपोजर ने आज के युवा के लिए रिलेशनशिप और इश्‍क के उनके मायने और संदर्भ बदल दिए हैं। अब प्रेमी एकनिष्‍ठ नहीं होते। और न ही फिजिकल रिलेशन ज्‍यादा महत्‍व रखता है। इसी फिल्‍म में दोनों (शिव और सायरा) पहले से रिलेशनशिप में हैं, लेकिन उन्‍हें नए संबंध बनाने और सहवास में दिक्‍कत नहीं होती। ठीक है कि वे भारत में नहीं हैं, लेकिन जब पर्दे पर हिंदी बोलते परिचित कलाकार ऐसे नए व्‍यवहारों में नजर आते हैं तो देश के गांव-कस्‍बों के दर्शक भी प्रभावित होती है। उनकी सोच बदलती है। इस लिहाज से यह फिल्‍म उल्‍लेखनीय है। इसमें भारत के ग्‍लोबल युवा हैं, जो इमोशन में भले ही फायनली लोकल (फिल्‍मी) हो जाएं लेकिन एक्‍सप्रेशन में वे बदल चुके हैं।यहां कृति सैनन और सुशांत सिंह राजपूत दोनों की तारीफ करनी होगी कि उन्‍होंने बेहिचक सायरा और शिव के किरदारों को निभाया है। उनके बीच की केमिस्‍ट्री पर्दे पर दिखती है। अभी के आर्टिस्‍ट युगल दृश्‍यों में सचमुच करीबी और बेपरवाह दिखते हैं। दिलफेंक और मनचला मध्‍यवर्गीय शिव पंजाब से बुदापेस्‍ट पहुंच जाता है। वहां उसे बैंक में नौकरी मिली है। विदेश की अपनी पोस्टिंग को वह विदेशी लड़कियों को पटाने, फंसाने और सोने का मौका मानता है। वह स्त्रियों को मोहने में माहिर है।यहां तक कि यादों की केंचुल में कसमसाती और बाहरी दुनिया से एक दूरी निभाती सायरा भी उसकी चपेट में आ जाती है। उन्‍हें बाद में पता चलता है कि उनके बीच कोई राब्‍ता है। हमें तो पहले से मालूम है कि वे पिछले जन्‍म में बिछुड़ गए थे। इस जन्‍म में उनके मिलने को नाटकीय और रोमांचक बनाया जा सकता था, लेकिन लेखकों के पास हिंदी फिल्‍मों के दिए प्रसंग ही थे। उन्‍होंने वर्तमान के क्‍लाइमेक्‍स पर कुछ नया नहीं किया। यही कारण है कि प्रेम की नवीनता फिल्‍म के दूसरे भाग में आकर पुरानी लकीर पकड़ लेती है। हमारा इंटरेस्‍ट नहीं बना रहता। इस फिल्‍म के खलनायक जिम सरभ विचित्र कलाकार हैं। उनमें एक आकर्षण तो है लेकिन दोनों हाथों से की गई उनकी एक्टिंग विस्मित करती है।राजकुमार राव पिछले जन्‍म के किरदार के रूप में भारी मेकअप और लुक चेंज के साथ अपनी जिम्‍मेदारी निभा ले जाते हैं। वे अपने संवादों में बार-बार इश्‍क के लिए ‘आग का दरिया’ की मिसाल देते हैं,लगता है मिर्जा गालिब ने उनसे उधार लेकर ही कहा होगा... ये इश्क़ नहीं आसाँ इतना ही समझ लीजे इक आग का दरिया है और डूब के जाना है दीपिका पादुकोण के दीवाने इस फिल्‍म में उनके डांस आयटम के लिए जा सकते हैं। उन्‍हें मादक रूप और सेक्‍सी स्‍टेप्‍स दिए गए हैं।"
"फिल्म रिव्‍यू: बीच, ब्यूटी और बॉडी 'बेवॉच' (3 स्टार)", *** ," -अमित कर्णगुजरी सदी के नौंवे दशक में टेली शो ‘बेवॉच’ ने भरपूर सुर्खियां बटोरी थीं। दर्शकों की दीवानगी का आलम यह था कि शो की लीड जोड़ी डेविड हेजलहॉफ और पामेला एंडरसन को उस दौर में सितारा हैसियत मिल गई। भारतीय दर्शक भी उनके किरदारों से भली-भांति वाकिफ थे। पामेला की तब की लोक‍प्रियता का असर था, जो उन्हें चार साल पहले ‘बिग बॉस’ के घर में बुलाया गया था। बहरहाल अब इसी नाम से बनी इस फिल्म में डेविड की जगह ड्वेन जॉनसन ने ली है। वे एक्शन फिल्मों के बड़े नाम हैं। साथ ही विलेन कह लें या वैम्प उसकी जिम्मेदारी प्रियंका चोपड़ा पर है।इस वजह से भारतीय दर्शकों की दिलचस्पी और अपेक्षाएं अतिरिक्‍त हैं। कहानी का आगाज फ्लोरिडा के समुद्र तट से होता है। वहां आने वाले सैलानियों की रक्षा की खातिर बेवॉच लाइफगार्ड की टीम तैनात है। बे यानी किनारा और वॉच यानी उस पर नजर रखने वाला। खैर लाइफगार्ड की उस टीम का मुखिया मिच है। तट पर सैलानियों की गहमागहमी है तो टीम के सदस्यों की तादाद बढ़ाई जाती है। स्‍वर्ण पदक विजेता अनाथ तैराक मैट ब्राडी को मिच अनमने ढंग से शामिल करता है। वजह यह कि अपने अतीत के चलते मैट काम के प्रति बेपरवाह सा रहता है। अन्य सदस्यों में समर, सीजे पार्कर, रॉनी स्‍टेफनी हैं। सब का एकसूत्रीय लक्ष्‍य तट की हर हाल में बुरे लागों से रक्षा है। सब ठीक चल रहा होता है कि वहां की करोड़ों की जमीन पर विक्‍टोरिया लीड्स की बुरी नजर पड़ती है।वह उस जगह को हड़पना चाहती है। उसे ड्रग्‍स से पाट देना चाहती है। उसकी इस मंशा को मिच एंड कंपनी सफल होने देती है कि नहीं, फिल्म उस पर केंद्रित है। डायरेक्टर सेथ गार्डन ने फिल्म की बाहरी खूबसूरती पर पूरा जोर दिया है। समंदर का किनारा, बिकनी में समर, सीजे पार्कर सी लड़कियां और डोले-शोले वाले गबरू जवान मिच और मैट ब्राडी। साथ में रॉनी की कॉमेडी व विक्टोरिया लीड्स के खतरनाक इरादे। कैमरामैन ने दृश्‍यों को हसीन बनाया है। धीमी गति में बीच किनारे लड़कियों की कातिल अदाओं को इरादतन अतिरंजित अवतार में पेश किया गया है। उन्हें अश्‍लील नहीं होने दिया गया है, पर खुलेपन में कसर नहीं है।साफ लगता है कि बोल्‍डनेस की चाह रखने वालों का खास ख्‍याल रखा गया है। बहरहाल, दिक्कत अत्‍याधिक सरल पटकथा के चलते हो गई है। विक्‍टोरिया लीड्स के पैंतरे और बदले में मिच, ब्राडी, रॉनी, समर और सीजे के जवाबी हमले पहले से पता लग जाने वाले से बन गए हैं। रहस्य और रोमांच का तानाबाना ढंग से नहीं बन पाया है। इस मोर्चे पर एक खालीपन सा लगा है। ज्यादा समय सभी किरदारों को अलग-अलग तौर पर स्‍थापित करने में जाया किया गया है। उससे उनकी प्रामाणिकता पर सवाल उठते हैं। हर सीन में बैकग्राउंड म्यूजिक हावी रहा है। मिच पर ज्यादा ध्‍यान केंद्रित किया गया है, जबकि ब्राडी छिपा रुस्तम सा। बीच-बीच में रॉनी और सीजे के प्रेम प्रसंग अनावश्‍यक से लगते हैं।साथ ही यह एक्शन से ज्यादा कॉमेडी की गलियों में गुम हो जाती है। अलबत्ता मिच के रोल में ड्वेन जॉनसन ने और विक्टोरिया लीड्स की भूमिका में प्रियंका चोपड़ा ने न्याय किया है। सबने अपने किरदारों में गोते लगाए हैं। मैट ब्रॉडी की मनोदशा और देहभाषा को जैक एफ्रन ने बखूबी पेश किया है। बाकी कलाकारों ने भी अपने हिस्से का काम ढंग से किया है। आखिर में टेली शो के मिच निभाने वाले डेविड हेजलहॉफ और सीनियर सीजे पार्कर यानी पामेला एंडरसन की एंट्री रोचक सी लगती है।"
फिल्‍म रिव्‍यू: अ डेथ इन द गंज,3.5,"- अजय ब्रह्मात्‍मजकोंकणा सेन शर्मा निर्देशित ‘अ डेथ इन द गंज’ बांग्‍ला फिल्‍मों की परिपाटी की हिंदी फिल्‍म है। इन दिनों बंगाल और देश के दूसरे हिस्‍सों से आए अनेक बांग्‍ला फिल्‍मकार हिंदी में फिल्‍में बना रहे हैं। पुराने बांग्‍ला फिल्‍मकारों की तरह वे बंगाल की पष्‍ठभूमि तो रखते हैं, लेकिन संस्‍कृति और संवेदना के लिहाज से उनमें बांग्‍ला टच नहीं रहता। ज्‍यादातर फिल्‍में उस शहरीकरण की शिकार होती है, जिसके तहत देश भर के दर्शकों का खुश करने की कोशिश रहती है। कोंकणा सेन शर्मा की फिल्‍म में ऐसी कोशिश नहीं है। उनकी फिल्‍म बांग्‍ला के मशहूर फिल्‍मकारों की परंपरा में हैं। इस फिल्‍म के लिए कोंकणा सेन शर्मा ने अपने पिता मुकुल शर्मा की कहानी को आधार बनाया है।रांची के पास स्थित मैक्‍लुस्‍कीगंज में फिल्म का परिवेश है और यह साल 1979 की बात है। कोकणा सेन शर्मा और उनकी टीम ने बहुत खूबसूरती से ततकालीन माहौल को पर्दे पर रचा है। भाषा, परिवेश, परिधान और आचार-व्‍यवहार में पीरियड का यथोचित ध्‍यान रखा गया है। हां, भाषा को लेकर आम दर्शकों को दिक्‍कत हो सकती है, क्‍योंकि फर्राटे से अंग्रेजी और कभी-कभी बांग्‍ला बोली गई है। अगर हिंदी सबटाइटल्‍स के साथ यह फिल्‍म प्रदर्शित होगी तो ज्‍यादा हिंदी दर्शकों के बीच पहुंचेगी। मिस्‍टर और मिसेज बख्‍शी (ओम पुरी व तनुजा) मैक्‍लुस्कीगंज में रहते हैं। उनके रिश्‍तेदार छुट्टी बिताने और मौज-मस्‍ती करने के लिए यहां एकत्रित हुए हैं। वे सभी एक बड़े परिवार का हिस्‍सा हैं, लेकिन उनके व्‍यवहार और प्रतिक्रियाओं से साफ पता चलता है कि उनके निजी संबंध गहरे और आत्‍मीय नहीं रह गए हैं। एक-दूसरे पर शक और तंज करना सभी की आदतों में है।नंदू, बिक्रम, बोनी, मिमी, ब्रायन, तानी वहां जमा होते हैं। सभी की अपनी दिक्‍कतें और परेशानियां हैं, जिन्‍हें दूसरे उसकी संजीदगी से नहीं समझ पाते। कहानी नंदू के भाई शुटु के इर्द-गिर्द रहती है। वह एक साथ अनेक फ्रंट पर जूझ रहा है। उसे तसल्ली देने वाला या ढंग से उसकी बात सुनने-समझने वाला कोई नहीं है। उल्‍टा सभी उस पर धौंस जमाते हैं। ऊपरी तौर पर पिकनिक के लिए जमा हुए सभी किरदार वास्‍तव में तनहा और परेशान हैं। कोंकणा सेन शर्मा किसी एक से सहानुभूति नहीं रखतीं। वह सभी के अंतस में जाती हैं और उसे अपनी बात कहने का मौका देती हैं। उन्‍होंने सभी किरदारों और उन्‍हें निभा रहे कलाकारों को अपनी तरह से खुलने का मौका दिया है। यही इस फिल्‍म की खूबसूरती है।ओम पुरी के आकस्मिक निधन के बाद रिलीज हो रही यह उनकी पहली फिल्‍म है। हम उनकी मेधा और प्रतिभा से परिचित हैं। फिल्‍म देखते हुए यह भाव रेंगता है कि अब इस उम्‍दा कलाकार को किसी और किरदार में नहीं देख पाएंगे। यह फिल्‍म छोटे-बड़े सभी कलाकारों की अदाकारी के लिए याद रखी जा सकती है। सभी संगति में हैं और मिल कर कहानी को रोचक बनाते हैं। रणवीर शौरी और कल्कि कोचलिन का अभिनय उल्‍लेखनीय है। शुटु के किरदार में विक्रांत मैसी प्रभावित करते हैं। कोंकणा सेन शर्मा की निर्देशन शैली में उनकी मां अपर्णा सेन का हल्‍का प्रभाव है।"
फिल्म रिव्यू: खंडित शख्सियत का खेल 'मिरर गेम्स- अब खेल शुरू',2.5,"- स्मिता श्रीवास्तवहिंदी सिनेमा में साइकोलॉजिकल थ्रिलर जॉनर फिल्ममेकरों को भाता रहा है। उसमें खंडित शख्सियत को केंद्र में रखकर चुनिंदा फिल्में बनी हैं। मिरर गेम्स अब खेल शुरू का नायक भी अवसाद और खंडित शख्सियत से जूझता है। कहानी की शुरुआत नौवें दिन से होती है। प्रोफेसर जय वर्मा जहर पी कर जान देने की बात करता है। फिर कहानी फ्लैश बैक में चलती है। शुरुआत नौ दिन में घटित घटनाक्रम से होती है। जय वर्मा न्यूजर्सी में साइकोलॉजिकल प्रोफेसर है। वह निजी और प्रोफेशनल जिंदगी में परेशानियों से जूझ रहा है। दो साल पहले उसका एक शोधार्थी आत्महत्या कर लेता है। उसका इल्जाम प्रोफेसर पर लगता है। वह डिप्रेशन में चला जाता है। उसका इलाज चल रहा है। बीवी का किसी और से अफेयर होता है। वह उससे तलाक चाहती है।प्रोफेसर उसके लिए राजी नहीं है। प्रोफेसर के पास एक महत्वाकांक्षी शोधार्थी रॉनी आता है। जय उसके शोध कार्य से प्रभावित होता है। वह उसकी रिसर्च में मदद का वादा करता है। बदले में अपनी बीवी के मर्डर की शर्त रखता है। अगले दिन जय की बीवी गायब हो जाती है। पुलिस प्रोफेसर पर शक करती है। वहां से कातिल की तलाश शुरू होती है। बतौर निर्देशक विजित शर्मा की यह पहली फिल्म है। वह इसके लेखक भी हैं। उन्होंने कहानी को रहस्यमय बनाए रखने का भरपूर प्रयास किया है। हालांकि निर्देशन में कसाव की कमी स्‍पष्‍ट झलकी है। फिल्‍म सिजोफ्रेनिया और मल्‍टीप्‍ल पर्सनालिटी डिसआर्डर जैसे गंभीर मुद्दे को उभारती है। इस मानसिक बीमारी का उपयोग फिल्‍म को रोमांचक बनाने की कोशिश में किया गया है। हालांकि उसमें वह नाकामयाब रहे हैं। प्रोफेसर जय शातिर अपराधी की तरह षड्यंत्र रचते नजर आते हैं। वह भी तब जब उन्‍होंने अपनी दवाएं लेना बंद कर दिया है।जय के दिमाग में क्‍या चल रहा है उसका भी समुचित चित्रण नहीं हुआ है। कहानी न्यूजर्सी में सेट है। कुछ विदेशी कलाकार इसका अहम हिस्‍सा हैं। लिहाजा काफी डायलाग अंग्रेजी में हैं। उनका हिंदी में सबटाइटल्‍स देने की आवश्‍यकता नहीं समझी गई। साइकोलॉजिकल बीमारियों के बारे में समुचित जानकारी का अभाव खटकता है। यह फिल्म मुख्य रुप से प्रवीण डबास पर निर्भर करती है। खंडित शख्सियत के शिकार जय को चित्रित करने में प्रवीण कमजोर पड़े हैं। वह डर, परेशानी और द्वंद्व में फंसे शख्स के भावों को पूरी तरह उकेर नहीं पाए हैं। पुलिस डिटेक्टिव शिनाय की भूमिका में स्नेहा रामचंदर हैं।स्नेहा की आंखें बहुत कुछ कहती हैं। हालांकि डायलाग वह सपाट तरीके से बोलती नजर आती हैं। रॉनी बने ध्रुव बाली अभिनय में कच्चे लगे। उनके चेहरे पर भावों की कमी अखरी। पूजा बत्रा मनोचिकित्सक पुलिस अधिकारी के किरदार में हैं। उनकी भूमिका संक्षिप्त है। वह भी प्रभावहीन लगी हैं। उनके किरदारों को सही से गढ़ा नहीं गया है। ओमी वैद्य की सहयोगी भूमिका है। अपने स्पेस का उन्होंने सदुपयोग किया है। कस्तूरी नाथ सिंह और विशाल जे सिंह का संगीत साधारण है। वह बैकग्राउंड को प्रभावी नहीं बनाता है। बाकी सहयोगी कलाकार खानापूर्ति करते दिखते हैं।"
फिल्म रिव्यू: सचिन सचिन सचिन: अ बिलियन ड्रीम्स (साढ़े तीन स्टार), ***1/2 ,"-अजय ब्रह्मात्मज’सचिन सचिन’ की आवाज और गूंज के साथ यह फिल्म सभी दर्शकों दिल-ओ-दिमाग में प्रतिध्वनित होती है। सचिन भी बताते हैं ये दो शब्द ‘सचिन सचिन’ वे नहीं भूल पाए हैं। इन दो शब्दों में ही प्रशंसकों और देशवासियों का प्रेम समा जाता है। न तो यह फीचर फिल्म है और न डाक्यूमेंट्री। भारतीय क्रिकेट के के श्रेष्ठ खिलाड़ी सचिन तेंदुलकर के खेल जीवन के प्रसंगों और लाइव फुटेज को जोड़ कर बनायी गयी यह फिल्म एक खिलाड़ी के समर्पण, लगन और जीवन का परिचय देती है। फिल्म में एक जगह आमिर खान बिल्कुल सही कहते हैं कि सचिन हमारे सामूहिक गर्व के प्रतीक हैं। फिल्म में अमिताभ बच्चहन भी बताते हैं कि सचिन के मैदान में मौजूद रहने पर सारी संभावनाएं कायम रहती हैं।यह फिल्म स्कूलों में अनिवार्य कर देनी चाहिए। बच्चे किसी भी क्षेत्र में अपनी रुचि से बड़ें, लेकिन उनमें लगन और समर्पण तो होना ही चाहिए। खेलप्रेमी खास कर क्रिकेटप्रेमी सचिन के बारे में सब कुछ जानते हैं। यह फिल्म सचिन के मैचों के फुटेज से वैसा ही रोमांच पैदा करती है। फिल्म देखते हुए वे पल याद आ जाते हैं, जब सचिन मैदान में थे और हम-आप स्टेडियम या अपने घर में बैठे मैच का आनंद ले रहे थे। लाइव में तो हार-जीत की अग्रिम जानकारी नहीं रहती। ऐसी फिल्मों में पूर्व जानकारी के बावजूद रोमांच कम नहीं होता। फिर से तालियां बज जाती हैं। सिनेमाघर में हर्ष से चिल्लाने का मन करेगा। इस फिल्म पर थोड़ी और मेहनत की गई होती और सचिन तेंदुलकर के व्यक्त्त्वि को खंगाला गया होता तो यह फिल्म दूरगामी प्रभाव की हो जाती।यों लगता है कि सचिन की तरफ से निर्माता-निर्देशक को भरपूर सहयोग नहीं मिला। सचिन ने अपना नैरेशन एक ही दिन में पूरा कर दिया है। शिवाजी पार्क, बच्चों के साथ चुहल, अंजलि से मुलाकात और फायनली वर्ल्ड कप की जीत के प्रसंगों में सचिन सहज और सरल हैं। अन्यथा यों लगता है कि मैच समाप्त होने के बाद फौरी इंटरव्यू् दे रहे हों और जल्दी से लौटना चाहते हों। मध्यवर्गीय परिवार के सचिन तेंदुलकर की जीवन शैली समृद्ध हो चुकी है, लेकिन उनके मूल्यि अभी तक मध्यवर्गीय हैं। एक दृश्य में जब वे अपने बेटे को लेकर प्रैक्टिस के लिए उतरते हैं तो वहां अचीवर और प्राउड पापा की फीलिंग देते हैं।अपने पिता को याद करते समय वे हमेशा भावुक हुए हैं। भाई अजीत और कोच आचरेकर को वे कभी नहीं भूलते। किसी न किसी बहाने उनका जिक्र करते समय अपनी कृतज्ञता जाहिर करते रहते हैं। भारत रत्न से सम्मानित कद्दावर व्यक्तित्व के इस खिलाड़ी के प्रति फिल्म न्यात नहीं करती। सचिन के जीवन पर एक बड़ी फिल्म तो बननी ही चाहिए। यह फिल्म उनकी कामयाबी में परिवार की भूमिका की झलक भर देती है। सचिन बनने की प्रक्रिया पर ज्यादा जोर नहीं है। यह सचिन बन जाने की कहानी है।"
"फिल्‍म रिव्‍यू: तर्क दरकिनार, संयोगों की भरमार 'हाफ गर्लफ्रेंड'",2,"- अजय ब्रह्मात्मजशब्‍दों में लिखना और दृश्‍यों में दिखाना दो अलग अभ्‍यास हैं। पन्‍ने से पर्दे पर आ रही कहानियों के साथ संकट या समस्‍या रहती है कि शब्‍दों के दृश्‍यों में बदलते ही कल्‍पना को मर्त रूप देना होता है। अगर कथा परिवेश और भाषा की जानकारी व पकड़ नहीं हो तो फिल्‍म हाफ-हाफ यानी अधकचरी हो जाती है। मोहित सूरी निर्देशित ‘हाफ गर्लफ्रेंड’ के साथ यही हुआ है। फिल्‍म एक अच्‍छा हिस्‍सा बिहार का है और यकीनन मुंबई की ‘हाफ गर्लफ्रेंड’ टीम को बिहार की सही जानकारी नहीं है। बिहार की कुछ वास्‍तविक छवियां भी धूमिल और गंदिल हैं। भाषा, परिवेश और माहौल में ‘हाफ गर्लफ्रेंड’ में कसर रह जाती है और उसके कारण अंतिम असर कमजोर होता है। उपन्‍यास के डुमरांव को फिल्‍म में सिमराव कर दिया गया है।चेतन भगत ने उपन्‍यास में उड़ान ली थी। चूंकि बिल गेट्स डुमरांव गए थे, इसलिए उनका नायक डुमरांव का हो गया। इस जोड़-तोड़ में वे नायक माधव को झा सरनेम देने की चूक कर गए। इस छोटी सी चूक की भरपाई में उनकी कहानी बिगड़ गई। मोहित सूरी के सहयोगियों ने भाषा, परिवेश और माहौल गढ़ने में कोताही की है। पटना शहर के चित्रण में दृश्‍यात्‍मक भूलें हैं। सेट या किसी और शहर में फिल्‍माए गए सीन पटना या डुमरांव से मैच ही नहीं करते। पटना में गंगा में जाकर कौन सा ब्रोकर अपार्टमेंट दिखाता है? स्‍टॉल पर लिट्टी लिख कर बिहार बताने और दिखाने की कोशिश में लापरवाही दिखती है। यहां तक कि रिक्‍शा भी किसी और शहर का है... प्रोडक्‍शन टीम इन छोटी बारीकियों पर ध्‍यान दे सकती थी।इस फिल्‍म के भाषा और लहजा पर अर्जुन कपूर के बयान आए थे। बताया गया था कि उन्‍होंने ट्रेनिंग ली थी। अब या तो ट्रेनर ही अयोग्‍य था या अर्जुन कपूर ने सही ट्रेनिंग नहीं ली थी। उनकी भाषा और दाढ़ी दृश्‍यों में बदलती रहती है। सिमराव से न्‍यूयार्क तक फैली ‘हाफ गर्लफ्रेंड’ मूल रूप से एक प्रेमकहानी है। मोहित सूरी ने उसे वैसे ही ट्रीट किया है। बिहार दिखाने-बताने में वे असफल रहे हैं, लेकिन प्रेमकहानी के निर्वाह में वे सफल रहते हैं। माधव और रीया की प्रेमकहानी भाषा और इलाके की दीवार लांघ कर पूरी होती है। भौगोलिक दूरियां भी ज्‍यादा मायने नहीं रखती हैं। हिंदी फिल्‍में संयोगों का खेल होती हैं। ‘हाफ गर्लफ्रेंड’ में तर्क दरकिनार है और संयोगों की भरमार है। बिल गेट्स की बिहार यात्रा और ‘बेटी बचाओ, बेटी पढ़ाओ’ नारे को जोड़ने में लेखक व निर्देशक को क्‍यों दिक्‍कत नहीं हुई?ऐसे अनेक अतार्किक संयोगों का उल्‍लेख किया जा सकता है। ‘हाफ गर्लफ्रेंड’ में वास्‍तविकता की तलाश न करें तो यह आम हिंदी फिल्‍म की प्रेमकहानी के रूप में अच्‍छी लग सकती है। मोहित सूरी रोमांस के पलों का अच्‍छी तरह उभारते हैं। इस फिल्‍म में भी उनकी प्रतिभा दिखती है। वे श्रद्धा कपूर और अर्जुन कपूर को मौके भी देते हैं। दोनों प्रेमी-प्रेमिका के रूप में आकर्षक और एक-दूसरे के प्रति आसक्‍त लगते हैं। प्रेम के उद्दीपन के लिए जब-तब बारिश भी होती रहती है। और फिर गीत-संगीत तो है ही। अर्जुन कपूर और श्रद्धा कपूर ने अपने किरदारों के साथ न्याय करने की पूरी कोशिश की है, लेकिन वे स्क्रिप्‍ट की सीमाओं में उलझ जाते हैं। फिल्‍म में माधव झा के दोस्‍तों को व्‍यक्तित्‍व नहीं मिल पाया है। एक शैलेष दिल्‍ली के हॉस्‍टल से न्‍यूयार्क तक है, लेकिन उसकी मौजूदगी और माधव के प्रति उसका रवैया अस्‍पष्‍ट ही रहता है। मां की भूमिका में सीमा विश्‍वास फिल्‍मी पारिवारिक मां ही रहती हैं।"
फिल्‍म रिव्‍यू: Zaruri फिल्‍म 'हिंदी Medium' (साढ़े तीन स्टार), ***1/2 साढ़े ,"- अजय ब्रह्मात्‍मजमुख्य किरदार: इरफ़ान ख़ान, सबा क़मर, दीपक डोबरियाल, अमृता सिंह आदि।निर्देशक: साकेत चौधरीनिर्माता: भूषण कुमार, दिनेश विजनस्टार: ***1/2 साढ़े (तीन स्‍टार)साकेत चौधरी निर्देशित ‘हिंदी मीडियम’ एक अनिवार्य फिल्‍म है। मध्‍यवर्ग की विसंगतियों को छूती इस फिल्‍म के विषय से सभी वाकिफ हैं, लेकिन कोई इस पर बातें नहीं करता। आजादी के बाद भी देश की भाषा समस्‍या समाप्‍त नहीं हुई है। दो की लड़ाई में तीसरे का फायदा का साक्षात उदाहरण है भारतीय समाज में अंग्रेजी का बढ़ता वर्चस्‍व। अंग्रेजी की हिमायत करने वालों के पास अनेक बेबुनियादी तर्क हैं। हिंदी के खिलाफ अन्‍य भाषाओं की असुरक्षा अंग्रेजी का मारक अस्‍त्र है। अंग्रेजी चलती रहे। हिंदी लागू न हो। अब तो उत्‍तर भारत के हिंदी प्रदेशों में भी अंग्रेजी फन काढ़े खड़ी है। दुकानों के साइन बोर्ड और गलियों के नाम अंग्रेजी में होने लगे हैं।इंग्लिश पब्लिक स्‍कूलों के अहाते बड़ होते जा रहे हैं और हिंदी मीडियम सरकारी स्‍कूल सिमटते जा रहे हैं। हर कोई अपने बच्‍चे को इंग्लिश मीडियम में डालना चाहता है। सर‍कार और समाज के पास स्‍पष्‍ट और कारगर शिक्षा व भाषा नीति नहीं है। खुद हिंदी फिल्‍मों का सारा कार्य व्‍यापार मुख्‍य रूप से अंग्रेजी में होने लगा है। हिंदी तो मजबूरी है देश के दर्शकों के बीच पहुचने के लिए...वश चले तो अंग्रेजीदां फिल्‍मकार फिल्‍मों के संवाद अंग्रेजी में ही बोलें (अभी वे अंग्रेजी में लिखे जाते हैं और बोलने के लिए उन्‍हें रोमनागरी में एक्‍टर को दिया जाता है)।बहरहाल, चांदनी चौक का राज बत्रा स्‍मार्ट दुकानदार है। उसने अपने खानदानी बिजनेस को आगे बढ़ाया है और अपनी पसंद की हाई-फाई लड़की से शादी भी कर ली है। दोनों मोहब्‍बत में चूर हैं। उन्‍हें बेटी होती है। बेटी जब स्‍कूल जाने की की उम्र में आती है तो मां चाहती है कि उसकी बेटी दिल्‍ली के टॉप स्‍कूल में अंग्रेजी मीडियम में पढ़ाई करे। ऐसे स्‍कूलों में दाखिले के कुछ घोषित और अघोषित नियम होते हैं। राज बत्रा अघोषित नियमों के दायरे में आ जाता है। राज अंग्रेजी नहीं जानता। उसे इस बात की शर्म भी नहीं है। लेकिन मीता को लगता है कि अंग्रेजी नहीं जानने से उनकी बेटी डिप्रेशन में आकर ड्रग्‍स लेने लगेगी। हर बार राज के सामने वह यही बात दोहराती है। दोनों जी-जान से कोशिश करते हैं कि उनकी बेटी किसी तरह टॉप अंग्रेजी स्‍कूल में दाखिला पा जाए।हर काेशिश में असफल होने के बाद उन्‍हें एक ही युक्ति सूझती है कि वे आरटीई (राइट टू एडुकेशन) के तहत गरीब कोटे से बच्‍ची का एडमिशन करवा दें। फिर गरीबी का तमाशा शुरू होता है और फिल्‍म के विषय की सांद्रता व गंभीरता ढीली और हल्‍‍की शुरू होन लगती है। उच्‍च मध्‍य वर्ग के लेखक, पत्रकार और फिल्‍मकार गरीबी की बातें और चित्रण करते समय फिल्‍मी समाज रचने लगते हैं। इस फिल्‍म में भी यही होता है। ‘हिंदी मीडियम’ जैसी बेहतरीन फिल्‍म का यह कमजोर अंश है। गरीबी के अंश के दृश्‍यों में राज बत्रा, मीता और श्‍याम प्रकाश मिथ्‍या रचते हैं। चूंकि तीनों ही शानदार एक्‍टर हैं, इसलिए वे पटकथा की सीमाओं के शिकार नहीं होते। वे निजी प्रयास और दखल से घिसे-पिटे और स्‍टॉक दृश्‍यों को अर्थपूर्ण और प्रभावशाली बना देते हैं।फिल्‍म के इस हिस्‍से में कलाकारों का इम्‍प्रूवाइजेशन गौरतलब है। इरफान और दीपक डोबरियाल की जुगलबंदी फिल्‍म को ऊंचे स्‍तर पर ले जाती है। किरदार श्‍याम प्रकाश के साथ कलाकार दीपक डोबरियाल भी बड़ा हो जाता है। किरदार और कलाकार दोनों ही दर्शकों की हमदर्दी हासिल कर लेते हैं। सबा कमर भी उनसे पीछे नहीं रहतीं। भारतीय परिवेश के बहुस्‍तरीय किरदार को पाकिस्‍तानी अभिनेत्री सबा कमर ने बहुत अच्‍छी तरह निभाया है। यह फिल्‍म इरफान की अदाकारी, कॉमिक टाइमिंग और संवाद अदायगी के लिए बार-बार देखी जाएगी। सामान्‍य सी पंक्तियों में वे अपने अंदाज से हास्‍य और व्‍यंग्‍य पैदा करते हैं। वे हंसाने के साथ भेदते हैं।दर्शकों को भी मजाक का पात्र बना देते हैं। पर्दे पर दिख रही बेबसी और लाचारगी हर उस पिता की बानगी बन जाती है जो अंग्रेजी मीडियम का दबाव झेल रहा है। ‘हिंदी मीडियम' हमारे समय की जरूरी फिल्‍म है...राज बत्रा कहता ही है...इंग्लिश इज इंडिया एंड इंडिया इज इंग्लिश। ह्वेन फ्रांस बंदा, जर्मन बंदा स्‍पीक रौंग इंग्लिश... वी नो प्राब्‍लम। एक इंडियन बंदा से रौंग इंग्लिश बंदा ही बेकार हो जाता है जी। हालांकि यह फिल्‍म अंग्रेजी प्रभाव और दबाव के भेद नहीं खोल पाती, लेकिन उस मुद्दे को उठा कर सामाजिक विसंगति जाहिर तो कर देती है। आप संवेदनशील हैं तो सोचें। अपने जीवन और बच्‍चों के लिए फैसले बदलें।"
फिल्म रिव्यू‍: परायी बिंदु 'मेरी प्यारी बिंदु', **1/2 ,"- अजय ब्रह्मात्मजमुख्य कलाकार: परिणीति चोपड़ा, आयुष्मान खुराना आदि।निर्देशक: अक्षय रॉयनिर्माता: मनीष शर्मास्टार: **1/2 (ढाई स्टार)थिएटर से निकलते समय कानों में आवाज आई...फिल्म का नाम तो ‘मेरी परायी बिंदु’ होना चाहिए था। बचपन से बिंदु के प्रति आसक्त अभिमन्यु फिल्म के खत्म होने तक प्रेमव्यूह को नहीं भेद पाता। जिंदगी में आगे बढ़ते और कामयाब होते हुए वह बार-बार बिंदु के पास लौटता है। बिंदु के मिसेज नायर हो जाने के बाद भी उसकी आसक्ति नहीं टूटती। ‘मेरी प्यारी बिंदु’ की कहानी लट्टू की तरह एक ही जगह नाचती रहती है। फिर भी बिंदु उसे नहीं मिल पाती। इन दिनों करण जौहर के प्रभाव में युवा लेखक और फिल्मकार प्यार और दोस्ती का फर्क और एहसास समझने-समझाने में लगे हैं। संबंध में अनिर्णय की स्थिति और कमिटमेंट का भय उन्हें दोस्ती की सीमा पार कर प्यार तक आने ही नहीं देता है। प्यार का इजहार करने में उन्हें पहले के प्रेमियों की तरह संकोच नहीं होता, लेकिन प्यार और शादी के बाद के समर्पण और समायोजन के बारे में सोच कर युवा डर जाते हैं।‘मेरी प्यारी बिंदु’ में यह डर नायिका के साथ चिपका हुआ है। दो कदम आगे बढ़ने के बाद सात फेरे लेने से पहले उसका डर तारी होता है और फिर... याद करें हाल-फिलहाल में हम ने कितनी ऐसी फिल्में देखी हैं, जिनके मुख्य पात्र खुद के असमंजस और अनिर्णय से दर्शकों को बोर कर देते हैं। परिणीति चोपड़ा और आयुष्मान खुराना जैसे ऊर्जावान और दिलचस्प एक्टरों के होने के बावजूद ‘मेरी प्यारी बिंदु’ एक समय के बाद झेल हो जाती है। फिल्म का नैरेटिव जटिल और उलझा हुआ है। लंबी अवधि की प्रेमकहानी को दो घंटे में समेटने की तरकीब लेखक के पास नहीं है। ऐसी फिल्में कांसेप्ट और विषय के रूप में अच्छी और आकर्षक लगती हैं। कलाकारों को कुछ नया कर दिखाने का लोभ देती हैं। निस्संदेह परिणीति चोपड़ा और आयुष्मालन खुराना दोनों ने बेहतरीन अभिनय किया है। वे किरदार के मूड और माहौल को आत्ममसात कर लेते हैं। कमी है तो ऐसे प्रसंगों और दृश्यों की जहां वे विस्तार और गहराई पा सकें।दोनों मुख्य पात्रों में अभिमन्यु के किरदार में शेड और स्पेस है। इसके विपरीत टायटल रोल होने के बावजूद बिंदु का किरदार एकआयामी है। मुमकिन है अभिमन्यु के नजरिए से बिंदु को पेश करने की वजह से ऐसा हुआ है-आखिर वह अभिमन्यु की प्यारी बिंदु है। निर्देशक अक्षय राय ने बंगाल की पृष्ठभूमि को अच्छी तरह रचा है। पहले ही दृश्य से परिवेश की बारीकी पर उन्होंने ध्यान दिया है। मुख्य पात्रों के साथ उन्होंने अगल-बगल में दिख रहे व्यक्तियों के कारोबार को भी कैद किया है। कैरम खेलना, खुश होकर समूह में नाचना, दोस्तों की संगत, परिवार और पड़ोसी... इनके साथ बैकग्राउंड में बजता बांग्ला संगीत हमें बंगाल में ले जाता है। यही बारीकी उन्होंने अभिमन्यु को रचने में क्यों नहीं दिखाई? अभिमन्यु हिंदी में सोचता और बोलता है, लेकिन उसकी उंगलियों के नीचे अंगेजी कीबोर्ड है (यशराज फिल्म्स के लिए हिंदी टाइपरायटर जुटाना कोई मुश्किल काम था क्या?)। उसकी किताबें शायद रोमन हिंदी में छपती हैं।प्रकाशक अभी तक रोमन हिंदी में किताबें प्रकाशित नहीं करते। हां, फेसबुक के स्टेटस में रोमन हिंदी का चलन है। थोड़ी मेहनत और ध्यान से बताया जा सकता था कि ‘चुड़ैल की चोली’ हिंदी में लिखी गई है या अंग्रेजी में। कई बार लगता है कि युवा लेखकों की भाषायी समझ और प्रयोग में दिक्कतें हैं। इसी फिल्मी में ‘कोई’ और ‘किसी’ के प्रयोग में सावधानी नहीं बरती गई है। हिंदी के प्रयोग में व्याकरण और व्यवहार की गलतियां आम होती जा रही हैं। लेखकों-निर्देशकों की सफाई रहती है कि दर्शक समझ गए न। ‘मेरी प्यारी बिंदु’ म्यूजिकल लवस्टोरी है। संगीत निर्देशकों ने संगीत की मधुरता और रवानी बनाए रखी है। किरदारों के मनोभाव के अनुरूप प्रचलित गीतों का चयन भी उल्लेखनीय है। आयुष्मान खुराना और परिणीति चोपड़ा दोनों में निखार आया है और आत्मविश्वास बढ़ा है। वे अपने किरदारों के साथ न्या‍य करते हैं।अवधि: 145 मिनट"
फिल्म रिव्यू‍: निराश करते हैं रामगोपाल वर्मा 'सरकार 3',2,"-अजय ब्रह्मात्मजमुख्य कलाकार: अमिताभ बच्चन, अमित साध, यामी गौतम, मनोज बाजपेयी, जैकी श्रॉफ़, रोनित रॉय आदि।निर्देशक: राम गोपाल वर्मा निर्माता: सुनील ए लूला, राहुल मित्रा आदि।स्टार: ** (दो स्टार)रामगोपाल वर्मा की ‘सरकार 3’ उम्मीदों पर खरी नहीं उतरती। डायरेक्टर रामगोपाल वर्मा हारे हुए खिलाड़ी की तरह दम साध कर रिंग में उतरते हैं, लेकिन कुछ समय बाद ही उनकी सांस उखड़ जाती है। फिल्म चारों खाने चित्त हो जाती है। अफसोस, यह हमारे समय के समर्थ फिल्मकार का भयंकर भटकाव है। सोच और प्रस्‍तुति में कुछ नया करने के बजाए अपनी पुरानी कामयाबी को दोहराने की कोशिश में रामगोपाल वर्मा और पिछड़ते जा रहे हैं। अमिताभ बच्चकन, मनोज बाजपेयी और बाकी कलाकारों की उम्दा अदाकारी, रामकुमार सिंह के संवाद और तकनीकी टीम के प्रयत्नों के बावजूद फिल्म संभल नहीं पाती। लम्हों, दृश्यों और छिटपुट परफारमेंस की खूबियों के बावजूद फिल्म अंतिम प्रभाव नहीं डाल पाती।कहानी और पटकथा के स्तर की दिक्कतें फिल्म की गति और निष्‍पत्ति रोकती हैं। सुभाष नागरे का पैरेलल साम्राज्य चल रहा है। प्रदेश के मुख्य‍मंत्री की नकेल उनके हाथों में है। उनके सहायक गोकुल और रमण अधिक पावरफुल हो गए हैं। बीमार बीवी ने बिस्तर पकड़ लिया है। तेज-तर्रार देशपांडे जैसा नेता उनका विरोधी है। पूंजी के दम पर नई ताकतें मुकाबले में खड़ी हैं। इन सभी के बीच उनका पोता चीकू यानी शिवाजी लौटता है। उसके लौटते ही नए समीकरण बनते हैं और ‘पैलेस पॉलिटिक्सस’ शुरू हो जाती है। सरकार सुभाष नागरे को बाहरी शक्तियों के साथ अपने आसपास के लोगों से भी निबटना है। फिल्म की जमीन जबरदस्त है। रामगोपाल वर्मा सभी किरदारों को लेकर रोचक ड्रामा बुनने में चूकते हैं। कहा जाता है कि रामगोपाल वर्मा के पास ‘रेडी स्क्रिप्ट’ नहीं रहती। पूरी फिल्म उनके दिमाग में रहती है, जो शूटिंग बढ़ने के साथ खुलती जाती है।ऐसा ही कुछ अनुराग बसु के साथ भी है। ऐसी अवस्था में कलाकारों और तकनीशियनों की जिम्मेदारी बढ़ जाती है। सभी एक पेज पर हों तो फिल्म बन जाती है। अन्यथा उसका हाल ‘सरकार 3’ जैसा हो जाता है। यह फिल्म पूरी तरह से सुभाष नागरे के व्यक्तित्व’ और उसे निभा रहे अमिताभ बच्चन के अभिनय पर निर्भर करती है। अमिताभ बच्च‍न ने दिए गए किरदार को बखूबी निभाया है। अपनी तरफ से कुछ जोड़ा भी है। सवाल यह है कि उनकी तरह का अनुभवी अभिनेता क्या केवल अपने किरदार के बारे में ही सोचता है? उन्हें एहसास तो हुआ होगा कि फिल्म किधर जा रही है। बात बन पा रही है कि नहीं? ‘सरकार 3’ रामगोपाल वर्मा की विफल फिल्मोंं की सूची में रहेगी। उन्हें नयी और सामयिक टीम के साथ काम करना होगा। खुद के सम्मोहन से बाहर निकलना होगा। खुद को दोहराने से बचना होगा।‘सरकार 3’ में ऐसी अनेक दृश्य संरचनाएं हैं, जो उनकी पिछली फिल्मों में देखी जा चुकी हैं। उन दृश्यों में नवीनता नहीं है। कैमरे की अजीबोगरीब प्लेंसिंग से वे चौंकाते तो हैं, लेकिन टाइट क्लोजअप में दिख रहा व्यक्ति या किरदार के अंग दृश्य के प्रभाव को नहीं बढ़ाते। ‘सरकार 3’ में कप की डंडी से दिख रही यामी गौतम की आंख एक फ्रेम के तौर पर अच्छी लगती है, लेकिन वह कुछ कह नहीं पाती। अमिताभ बच्चन, मनोज बाजपेयी और अन्य कलाकारों के अनेक क्लोज अप हैं। क्लोज अप की लाइटिंग में एक्सपेरिमेंट है। फिर भी ये सारे गिमिक काम नहीं आते। सचमुच रामगोपाल वर्मा को एक अच्छी स्क्रिप्ट मिलनी चाहिए और साथ में दक्ष तकनीकी टीम। गैंगस्टर फिल्मों का विधान रच चुके फिल्मकार रामगोपाल वर्मा अपने ही क्रिएटिव संविधान में उलझ गए है। वक्त बदल चुका है। किरदार बदल गए है। रामगोपाल वर्मा को भी समय के साथ अपनी धार तेज करनी होगी।अवधि: 134 मिनट "
"फिल्‍म रिव्‍यू: लागत, मेहनत और परिकल्‍पना पर लंबे डग भरती 'बाहुबली- द कंक्‍लूजन'",3.5,"-अजय ब्रह्मात्‍मजमुख्य कलाकार: प्रभास, राणा डग्गूबाती, अनुष्का शेट्टी, राम्या कृष्णनन आदि।निर्देशक: एसएस राजामौलीनिर्माता: शोबु यरलागड्डास्टार: ***1/2 (साढ़े तीन स्‍टार)कथा आगे बढ़ती है... राजमाता शिवगामी फैसला लेती हैं कि उनके बेटे भल्‍लाल की जगह अमरेन्‍द्र बाहुबली को राजगद्दी मिलनी चाहिए। इस घोषणा से भल्‍लाल और उनके पिता नाखुश हैं। उनकी साजिशें शुरू हो जाती हैं। राज्‍य के नियम के मुताबिक राजगद्दी पर बैठने के पहले अमरेन्‍द्र बाहुबली कटप्‍पा के साथ देशाटन के लिए निकलते हैं। पड़ोस के कुंतल राज्‍य की राजकुमारी देवसेना के पराक्रम से प्रभावित होकर वे उन्‍हें प्रेम करने लगते हैं। उधर राजमाता भल्‍लाल के लिए देवसेना का ही चुनाव करती हैं। दोनों राजकुमारों की पसंद देवसेना स्‍वयं अमरेन्‍द्र से प्रेम करती है। वह उनकी बहादुरी की कायल है।गलतफहमी और फैसले का ड्रामा चलता है। भल्‍लाल और उसके पिता अपनी साजिशों में सफल होते हैं। अमरेन्‍द्र को राजमहल से निकाल दिया जाता है। राजगद्दी पर भल्‍लाल काबिज होते हैं। उनकी साजिशें आगे बढ़ती हैं। वे अमरेन्‍द्र बाहुबली की हत्‍या करवाने में सफल होते हैं। पिछले दो सालों से देश में गूंज रहे सवाल ‘कटप्‍पा ने बाहुबली को क्‍यों मारा’ का जवाब भी मिल जाता है। फिल्‍म यहीं खत्‍म नहीं होती। पच्‍चीस साल के सफर में महेन्‍द्र बाहुबली राजगद्दी के उम्‍मीदवार के रूप में उभरते हैं।भव्‍य और विशाल परिकल्‍पना 2015 में आई ’बाहुबली’ ने अपनी भव्‍य और विशाल परिकल्‍पना से पूरे देश के दर्शकों को सम्‍मोहित किया था। ‘बाहुबली 2’ भव्‍यता और विशालता में पहली से ज्‍यादा बड़ी और चमकदार हो गई है। सब कुछ बड़े पैमाने पर रचा गया है। यहां तक कि संवाद और पार्श्‍व संगीत भी सामान्‍य से तेज और ऊंची फ्रिक्‍वेंसी पर है। कभी-कभी सब कुछ शोर में बदल जाता है। फिल्‍म का पचास से अधिक प्रतिशत एक्‍शन है। फिल्‍म की एक्‍शन कोरियोग्राफी के लिए एक्‍शन डायरेक्‍टर और कलाकार दोनों ही बधाई और सराहना के पात्र हैं। उन्‍होंने लेखक के विजयेन्‍द्र प्रसाद की कल्‍पना को चाक्षुष उड़ान दी है। वीएफएक्‍स और तकनीक की मदद से निर्देशक एसएस राजमौली ने भारतीय सिनेमा को वह अपेक्षित ऊंचाई दी है, जिस पर सभी भारतीय दर्शक गर्व कर सकते हैं। हालीवुड के भव्‍य फिल्‍मों के समकक्ष ‘बाहुबली’ का नाम ले सकते हैं।कहानी की दृश्‍यात्‍मक अभिव्‍यंजना श्रेष्‍ठ और अतुलनीय है। इस पैमाने पर दूसरी कोई भारतीय फिल्‍म नजर नहीं आती। बड़ी है,काश बेहतर भी होती ‘बाहुबली 2’ निस्‍संदेह पहली से बड़ी है। लागत, मेहनत और परिकल्‍पना हर स्‍तर पर वह लंबे डग भरती है। दर्शकों को आनंदित भी करती है, क्‍योंकि इसके पहले इस स्‍तर और पैमाने का विजुअल और वीएफएक्‍स नहीं देखा गया है। पर थोड़ा ठहरकर या सिनेमाघर से निकल कर सोचें तो यह आनंद मुट्ठी में बंधी रेत की तरह फिसल जाती है। राजगद्दी के लिए वही बचकाना द्वंद्व, राजमहल के छल-प्रपंच, राजमहल की चारदीवारी के अंदर फैली ईर्ष्‍या और शौर्य दिखाती असंभव क्रियाएं... एक समय के बाद दृश्‍य संरचना में दोहराव आने लगता है।तीर-कमान के युग में मशीन और टेलीस्‍कोप का उपयोग उतना ही अचंभित करता हे, जितना गीतों और संवादों में संस्‍कृत और उर्दू का प्रयोग...थोड़ी कोशिश और सावधानी से इनसे बचा जा सकता था। कथा काल्‍पनिक बाहुबली का राज्‍य कल्‍पना पर आधारित है। इसका कोई ऐतिहासिक साक्ष्‍य नहीं है। फिल्‍म के संवादों में गंगा, कृष्‍ण, शिव आदि का उल्‍लेख होता है। गणेश की मूर्तियां दिखाई पड़ती हैं। फिर भी यह तय करना मुश्किल होता है कि यह भारत के काल्‍पनिक अतीत की किस सदी और इलाके की कहानी है। रंग, कद-काठी, वास्‍तु और परिवेश से वे विंध्‍यांचल के दक्षिण के लगते हैं। ‘बाहुबली’ की कल्‍पना को दर्शन, परंपरा और भारतीय चिंतन का आधार भी मिलता तो यह फिल्‍म लंबे समय तक याद रखी जाती।वीएफएक्‍स के विकास और तकनीकी अविष्‍कारों के इस युग में पांच-दस साल के अंदर इससे बड़ी कल्‍पना और भव्‍यता मुमकिन हो जाएगी। भारतीय फिल्‍मों का अावश्‍यक तत्व है इमोशन... इस फिल्‍म में इमोशन की कमी है। वात्‍सल्‍य, प्रेम और ईर्ष्‍या के भावों को गहराई नहीं मिल पाती। सब कुछ छिछले और सतही स्‍तर पर ही घटित होता है। कलाकार और अभिनय कास्‍ट्यूम और एक्‍शन ड्रामा में कलाकारों के अभिनय पर कम ध्‍यान जाता है। फिर भी राणा डग्‍गुबाती, प्रभाष और अनुष्‍का शेट्टी पीरियड लबादों में होने के बावजूद एक हद तक आकर्षित करते हैं।अवधि- 148 मिनट"
फिल्‍म रिव्‍यू: बेअसर और बहकी 'नूर' ( 2 स्टार),2," -अजय ब्रह्मात्‍मजजब फिल्‍म का मुख्‍य किरदार ‘एक्‍शन’ के बजाए ‘नैरेशन’ से खुद के बारे में बताने लगे और वह भी फिल्‍म आरंभ होने के पंद्रह मिनट तक जारी रहे तो फिल्‍म में गड़बड़ी होनी ही है। सुनील सिप्पी ने पाकिस्‍तानी पत्रकार और लेखिका सबा इम्तियाज के 2014 में प्रकाशित उपन्‍यास ‘कराची,यू आर किलिंग मी’ का फिल्‍मी रूपांतर करने में नाम और परिवेश के साथ दूसरी तब्‍दीलियां भी कर दी हैं। बड़ी समस्‍या कराची की पृष्‍ठभूमि के उपन्‍यास को मुंबई में रोपना और मुख्‍य किरदार को आयशा खान से बदल कर नूर राय चौधरी कर देना है। मूल उपन्‍यास पढ़ चुके पाठक मानेंगे कि फिल्‍म में उपन्‍यास का रस नहीं है।नौकरी और मोहब्‍बत दोनों ही क्षेत्रों में मनमाफिक न होने से वह बिखर-बिखरी सी रहती है। एक बार वह कुछ कोशिश भी करती है तो उसकी मेहनत कोई और हड़प लेता है। बहरहाल, उसका विवेक जागता है और मुंबई को लांछित करती अपनी स्‍टोरी से वह सोशल मीडिया पर छा जाती है। उसे अपनी स्‍टोरी का असर दिखता है, फिर भी उसकी जिंदगी में कसर रह जाती है। फिल्‍म आगे बढ़ती है और उसकी भावनात्‍मक उलझनों को भी सुलझाती है। इस विस्‍तार में धीमी फिल्‍म और बोझिल हो जाती है। अफसोस है कि नूर को पर्दे पर जीने की कोशिश में अपनी सीमाओं को लांघती सोनाक्षी सिन्‍हा का प्रयास बेअसर रह जाता है।‘नूर’ में बतौर अभिनेत्री सोनाक्षी सिन्‍हा कुछ नया करती हैं। वह अपने निषेधों को तोड़ती है। खिलती और खुलती हैं, लेकिन लेखक और निर्देशक उनकी मेहनत पर पानी फेर देते हैं। 21 वीं सदी की मुंबई की एक कामकाजी लड़की की दुविधाओं और आकांक्षाओं की यह फिल्‍म अपने उद्देश्‍य तक नहीं पहुंच पाती।"
फिल्म रिव्यू‍: 'बेगम जान' अहम मुद्दे पर बहकी फिल्म‍,3," -अजय ब्रह्मात्मजफिल्म की शुरुआत 2016 की दिल्ली से होती है और फिल्म की समाप्ति भी उसी दृश्य से होती है। लगभग 70 सालों में बहुत कुछ बदलने के बाद भी कुछ-कुछ जस का तस है। खास कर औरतों की स्थिति... फिल्म में बार-बार बेगम जान औरतों की बात ले आती है। आजादी के बाद भी उनके लिए कुछ नहीं बदलेगा। यही होता भी है। बाल विधवा हुई बेगम जान पहले रंडी बनती है और फिर तवायफ और अंत में पंजाब के एक राजा साहब की शह और सहायता से कोठा खड़ी करती है, जहां देश भर से आई लड़कियों को शरण मिलती है। दो बस्तियों के बीच बसा यह कोठा हमेशा गुलजार रहता है। इस कोठे में बेगम जान की हुकूमत चलती है।दुनिया से बिफरी बेगम जान हमेशा नाराज सी दिखती हैं। उनकी बातचीत में हमेशा सीख और सलाह रहती है। जीवन के कड़े व कड़वे अनुभवों का सार शब्दों और संवादों में जाहिर होता रहता है। कोठे की लड़कियों की भलाई और सुरक्षा के लिए परेशान बेगम जान सख्त और अनुशासित मुखिया है। आजादी मिलने के साथ सर सिरिल रेडक्लिफ की जल्दबाजी में खींची लकीर से पूर्व और पश्चिम में देश की विभाजन रेखा खिंच जाती है। नक्शे पर रेखा खींचते समय रेडक्लिफ को एहसास भी नहीं रहता कि वे अहम मुद्दे पर कैसी अहमक भूल कर रहे हैं। उन्होंने तो रेखा खींच दी और चुपके से ब्रिटेन लौट गए, लेकिन पंजाब और बंगाल में विभाजन की विभीषिका में बेघर हुए और लाखों को जान-माल की हानि हुई। इसी में बेगम जान का कोठा भी तबाह हुआ और कोठे की लड़कियों को आधुनिक पद्मावती बनी बेगम जान के साथ जौहर करना पड़ा।लेखक-निर्देशक श्रीजित मुखर्जी ने फिल्म के मुद्दे को सही संदर्भ और परिवेश में उठाया, लेकिन बेगम जान की कहते-कहते वे कहीं भटक गए। उन्हें नाहक जौहर का रास्ता अपनाना पड़ा और पृष्ठएभूमि में वो सुबह कभी तो आएगी’ गीत बजाना पड़ा। अपने उपसंहार में यह फिल्म दुविधा की शिकार होती है। अहम मुद्दे पर अहमकाना तो नहीं, लेकिन बहकी हुई फिल्म हमें मिलती है। बेगम जान का किरदार एकआयामी और बड़बोला है। वह निजी आवेश में स्थितियों से टकरा जाती है। उसे राजा साहब से भी मदद नहीं मिल पाती। लोकतंत्र आने के बाद राजा साहब की रियासत और सियासत में दखल पहले जैसी नहीं रह गई है। रेडक्लिफ लाइन को बेगम जान के इलाके में लागू करवाने के लिए तैनात श्रीवास्तव और इलियास कंफ्यूज और भावुक इंसान हैं, लेकिन वे बेरहमी से काम लेते हैं। बाद में उनका पछतावा पल्ले नहीं पड़ता।इतने ही संवेदनशील थे तो उन्हें कबीर की मदद लेने की जरूरत क्यों पड़ी? और कबीर का किरदार... माफ करें भट्ट साहब और श्रीजित कबीर समन्य और समरसता के प्रतीक हैं। उनके नाम के किरदार से ऐसी अश्लील और जलील हरकत क्यों? इसे सिनैमैटिक लिबर्टी नहीं कहा जा सकता। बहरहाल, विद्या बालन ने बेगम जान के किरदार को तन-मन दिया है। उन्होंने उसके रुआब और शबाब को संजीदगी से पर्दे पर उतारा है। उनकी संवाद अदायगी और गुस्सैल अदाकारी बेहतर है। उनका किरदार दमदार है, लेकिन अंतिम फैसले में वह आदर्श के बावजूद कमजोर पड़ जाती है। यह विद्या की नहीं, लेखक-निर्देशक की कमजोरी है। सहयोगी किरदारों की छोटी भूमिकाओं में अभिनेत्रियों (दर्जन भर) ने बेहतर काम किया है। मास्टरजी और सुजीत बने अभिनेताओं विवेक मुश्रान और पितोबास का काम यादगार है। फिल्म में चित्रित होली रंगीन और आह्लादपूर्ण है। रंगों की ऐसी छटा इन दिनों विरले ही दिखती है। फिल्म भावुकता और संवादों से ओतप्रोत है, जो संयुक्त रूप आलोड़ित तो करती है, लेकिन कहीं पहुंचाती नहीं है।"
फिल्म रिव्यू: रिश्तों के भावार्थ 'मुक्ति भवन',3.5,"-अजय ब्रह्मात्मजनिर्देशक शुभाशीष भूटियानी की ‘मुक्ति भवन’ रिश्तों के साथ जिदगी की भी गांठे खोलती है और उनके नए पहलुओं से परिचित कराती है। शुभाशीष भूटियानी ने पिता दया (ललित बहल) और पुत्र राजीव (आदिल हुसैन) के रिश्ते को मृत्युु के संदर्भ में बदलते दिखाया है। उनके बीच राजीव की बेटी सुनीता (पालोमी घोष) की खास उत्प्रेरक भूमिका है। 99 मिनट की यह फिल्म अपनी छोटी यात्रा में ही हमारी संवेदना झकझोरती और मर्म स्पर्श करती है। किरदारों के साथ हम भी बदलते हैं। कुछ दृश्‍यों में चौंकते हैं। दया को लगता है कि उनके अंतिम दिन करीब हैं। परिवार में अकेले पड़ गए दया की इच्छा है कि वे काशी प्रवास करें और वहीं आखिरी सांस लें। उनके इस फैसले से परिवार में किसी की सहमति नहीं है। परिवार की दिनचर्या में उलटफेर हो जाने की संभावना है।पिता-पुत्र के संबंधों में आई दूरियों को पोती पाटती है। अपने दादा जी से उसके संबंध मधुर और परस्पर समझदारी के हैं। दादा की प्रेरणा से पोती ने कुछ और फैसले ले लिए हैं, जो एकबारगी राजीव को नागवार गुजरते हैं। बाद में समय बीतने के साथ राजीव उन फैसलों को स्वीकार करने के साथ बेटी और पिता को नए सिरे से समझ पाता है। यह फिल्म परिवार के नाजुक क्षणों में संबंधों को नए रूप में परिभाषित करती है। परिवार के सदस्य एक-दूसरे के करीब आते हैं। रिश्तों के भावार्थ बदल जाते हैं। ललित बहल और आदिल हुसैन ने पिता-पुत्र के किरदार में बगैर नाटकीय हुए संवेदनाओं को जाहिर किया है। दोनों उम्दा कलाकार हैं।राजीव की बेबसी और लाचारगी को आदिल हुसैन ने खूबसूरती से व्यक्त किया है। छोटी भूमिकाओं में पालोमी घोष और अन्य कलाकार भी योगदान करते हैं। फिल्म में बनारस भी किरदार है। मुक्ति भवन के सदस्यों के रूप में आए कलाकार बनारस के मिजाज को पकड़ते हैं।"
फिल्‍म रिव्‍यू: लड्डू खाकर पछतावा 'लाली की शादी में लड्डू दीवाना', **1/2 ,"-अमित कर्णआज की तारीख में प्यार को मुकम्मल अंजाम तक पहुंचाने की राहों में ढेरों चुनौतियां हैं। सबसे बड़ी तो यही कि अरमान पूरे करने की खातिर कोई भी तरीका अख्तियार करने की प्रवृत्ति। यह युवाओं को रिश्‍तों की अहमियत समझने से रोकती है। निर्देशक मनीष हरिशंकर ‘लाली की शादी में लड्डू दीवाना’ की मूलभूत कोशिश इस पहलू की बहुपरतीय पड़ताल करने की थी। उन्‍हें इस प्रयास में विफलता हाथ लगी है। वे न अपने गुरू राजकुमार संतोषी की हल्‍की-फुल्‍की फिल्‍मों की विरासत को आगे बढा पाए न डेविड धवन सी माइंडलेस पर यकीनी कॉमेडी दे सके। साथ ही इस पर गुजरे दशकों में आई फिल्‍मों की छाप दिखती है।मसलन, लड्डू (विवान शाह) और लाली (अक्षरा हसन) जिस तरीके से अपने ख्‍वाबों को पूरा करना चाहते हैं, वह ‘अंदाज अपना अपना’ में जाहिर हो चुका है। नायक-नायिका एक-दूसरे को अमीर समझ प्रेम की पींगे बढाते हैं। असलियत जबकि कुछ और है। यहां लड्डू व लाली के साथ वही होता है। फिर भी वे आगे बढ़ते हैं। किस्मत साथ देती है बॉस मंदीप सिंह (रवि किशन) के चलते लड्डू अच्छा कमाने लगता है। लाली से सगाई कर लेता है। यहां उनकी जिंदगी अहम मोड़ पर उनका स्वागत कर रही है। लाली प्रेग्‍नेंट हो जाती है, पर करियर में काफी कुछ करने के इरादे से लड्डू फिलवक्त शादी करने से मना करता है। बिन ब्याही मां वाला प्‍लॉट ‘क्या कहना’ में था।खैर, लड्डू के पिता (दर्शन जरीवाला) बिफर पड़ते हैं। लड्डू को अपनी जिंदगी से बेदखल कर लाली को अपनी बेटी मान लेते हैं। लाली की शादी कहीं और करने लगते हैं। एक हद तक ऐसा ‘हम हैं राही प्यार के’ में दिखा था, जहां बाप की भूमिका में अनुपम खेर अपनी ही बेटी को घर छोड़ पसंद के लड़के से शादी करने को कहता है। बहरहाल, लाली की जिंदगी के इस मोड़ पर वीर कुंवर सिंह (गुरमीत चौधरी) की एंट्री होती है। वह गर्भवती लड़की से भी शादी करने को राजी है। लाली का ख्‍याल उसी तरह रखता है, जैसा अजय देवगन के किरदार ने ‘हम दिल दे चुके सनम’ में ऐश्‍वर्या राय बच्चन का रखा था। उधर, लाली के बाप (सौरभ शुक्‍ला) लड्डू को गोद ले चुके हैं। वे प्रायश्चित करने के इरादे से आए लड्डू को फिर से लाली से मिलवाना चाहते हैं। एक ड्रामा रचा जाता है। इस काम में लड्डू के मार्गदर्शक कबीर भाई (संजय मिश्रा) पूरा साथ देते हैं।फिल्‍म में कलाकारों की फौज है। लड्डू व लाली की मांओं की भूमिका खानापूर्ति सी है। संजय मिश्रा अपने हाजिरजवाब अंदाज से कबीर भाई को दिलचस्प बना गए हैं। दर्शन जरीवाला ‘अजब प्यार की गजब कहानी’ वाले शिव शंकर शर्मा से भोले पर अपनी औलाद के प्रति खासे चिंतित वालिद लगे हैं। अक्षरा हसन में खूबसूरत लगी हैं, पर अदायगी पर उन्हें अतिरिक्‍त रियाज की सख्‍त जरूरत है। हैरानगी सौरभ शुक्‍ला से हुई है। पियक्‍कड़ पिता की भूमिका के साथ वे न्‍याय नहीं कर पाए हैं।रही-सही कसर उन सबको मिले कमजोर संवादों ने पूरी कर दी है। यह उनके अब तक के करियर की सबसे कमजोर परफॉरमेंस कही जाएगी। बॉस मंदीप सिंह के रोल में रवि किशन का कैमियो है। विवान शाह और गुरमीत चौधरी भी बेअसर हैं। इन सबके बीच गीत-संगीत ने अपनी मौजूदगी दर्ज की है। हालांकि जरूरत से ज्यादा गानों ने फिल्‍म की गति बाधित ही की है। ऊपर से मनीष हरिशंकर को उम्‍दा एडीटर का साथ भी नहीं मिला है। नतीजतन यह फिल्‍म कम सीरियल का एहसास ज्यादा देती है।"
फ़िल्म रिव्यू: 'आत्मा' विहीन खोखला जिस्म 'घोस्ट इन द शेल',2.5,"हॉलीवुड फ़िल्मों में विज्ञान, भावनाओं और रोमांच का अद्भुत संगम अक्सर देखने को मिलता है। कल्पना की उड़ान से ऐसी दुनिया और बाशिंदे पैदा किए जाते रहे हैं, जो दर्शक को सोचने के लिए विवश कर देते हैं। घोस्ट इन द शेल इसी श्रृंखला की एक और कड़ी है। फ़िल्म की कहानी कई साल आगे के जापान में सेट की गई है, जहां साइबरनेटिक्स और मानवों के बीच अंतर करने वाली रेखा लगातार धुंधली हो रही है। एक चेतन मानव मस्तिष्क को सिंथेटिक मानवाकार ढांचे में स्थापित कर दिया जाता है और इसके बाद शुरू होता है एक्शन, रोमांच और ज़बर्दस्त ड्रामा का सफ़र। फ़िल्म आपको रोबोकॉप की याद दिला सकती है।कहानी के केंद्र में मीरा किलियन नाम का महिला किरदार है, जिसे स्कारलेट जॉहेनसन ने निभाया है। एक भीषण दुर्घटना में मीरा मरणासन्न हालत में पहुंच जाती है, लेकिन वैज्ञानिक डॉ. ओवलेट (जूलिएट बिनोचे) उसे बचा लेता है। इसके लिए ओवलेट उसके मस्तिष्क या चेतना को रोबोटिक बॉडी में स्थानांंतरित कर देता है। मानवीय मस्तिष्क वाले रोबोटिक शरीर का इस्तेमाल एक सरकारी एजेंसी अपराध रोकने के लिए करती है। मेजर मीरा अपने पार्टनर के साथ एक हत्यारे की खोज में है, जो मीरा को बनाने वाली संस्था के वैज्ञानिकों को निशाना बना रहा है। इसी संघर्ष के दौरान मेजर मीरा किलियन को अपने अतीत के बारे में पता चलता है और यही इस कहानी का मुख्य बिंदु है। डायरेक्टर रूपर्ट सेंडर्स और स्क्रीन राइटर्स जैमी मॉस, विलियम व्हीलर और एहरेन क्रूगर ने भविष्य की दुनिया को विस्तार देने के लिए कल्पना का शानदार उपयोग किया है। कंप्यूटर से बनाई गई इमेजेज काफी असरदार और चमकदार हैं। हर एक फ्रेम में खाली जगहों को होलोग्राफिक इमेजेज से ढका गया है, जो काफी मज़ेदार लगते हैं, लेकिन इससे कथ्य को ज़्यादा असरदार बनाने में सहायता नहीं मिलती। फ़िल्म का प्लॉट पेचीदा और उलझा हुआ है। कहानी भागती और बिखरी हुई है, जो दर्शक को बांधकर नहीं रख पाती। संवाद बेतरतीब और दार्शनिक भाव लिए हुए हैं, जिससे वो असरहीन प्रतीत होते हैं। किरदारों की अदाकारी में गहराई का अभाव है। अदाकारी में लापरवाही की झलक है। फ़िल्म की जो बात सबसे ज़्यादा प्रभावित करती है, वो है इसका प्रोडक्शन डिज़ाइन, ख़ासकर मैट्रिक्स और रोबोट। अवधि लगभग दो घंटे होने की वजह से फ़िल्म थका सकती है। फ़िल्म में कुछ लम्हे ऐसे आते हैं, जो काफी प्रभावित करते हैं, मगर ऐसे लम्हों की संख्या अधिक नहीं है। हालांकि लंबे वक़्त तक फ़िल्म बांधे रखने में कामयाब नहीं होती। "
फिल्‍म रिव्‍यू: दबंग जूली की प्रेम कहानी 'मिर्जा जूलिएट',3,"-अजय ब्रह्मात्‍मजजूली शुक्‍ला उर्फ जूलिएट की इस प्रेम कहानी का हीरो रोमियो नहीं, मिर्जा है। रोमियो-जूलिएट की तरह मिर्जा-साहिबा की प्रेम कहानी भी मशहूर रही है। हाल ही में आई ‘मिर्जिया’ में उस प्रेम कहानी की झलक मिली थी। ‘मिर्जा जूलिएट’ में जूलिएट में थोड़ी सी सा‍हिबा भी है। राजेश राम सिंह निर्देशित ‘मिर्जा जूलिएट’ एक साथ कई कहानियां कहने की कोशिश करती है। जूली शुक्‍ला उत्‍तर प्रदेश के मिर्जापुर में रहती है। दबंग भाइयों धर्मराज, नकुल और सहदेव की इकलौती बहन जूली मस्‍त और बिंदास मिजाज की लड़की है। भाइयों की दबंगई उसमें भी है। वह बेफिक्र झूमती रहती है और खुलेआम पंगे लेती है। लड़की होने का उसे भरपूर एहसास है। खुद के प्रति भाइयों के प्रेम को भी वह समझती है।उसकी शादी इलाहाबाद के दबंग नेता पांडे के परिवार में तय हो गई है। उसके होने वाले पति राजन पांडे कामुक स्‍वभाव के हैं। वे ही उसे जूलिएट पुकारते हैं। फोन पर किस और सेक्‍स की बातें करते हैं, जिन पर जूलिएट ज्‍यादा गौर नहीं करती। अपने बिंदास जीवन में लव, सेक्‍स और रोमांस से वह अपरिचित सी है। मिर्जा के लौटने के बाद उसकी जिंदगी और शरीर में हलचल शुरू होती है। मिर्जा का ममहर मिर्जापुर में है। बचपन की घटनाओं की वजह से उसे मामा के परिवार का सहारा लेना पड़ता है। गुस्‍से में अबोध मिर्जा से अपराध हो जाता है। उसे बाल सुधार गृह भेज दिया जाता है। वहां के संरक्षक उसके जीवन की दिशा तय कर देते हैं।बड़े होने पर वह सामान्‍य जिंदगी जीने की गरज से अपराध की दुनिया छोड़ कर मिर्जापुर लौटता है। वहां उसकी मुलाकात बचपन की दोस्त जूलिएट से होती है और फिर वह उसका रोमियो बन जाता है। मिर्जा और जूलिएट के रोमांस में दुविधाएं हैं। जूलिएट इस प्रेम संबंध में भी लापरवाह रहती है। उसे तो बाद में एहसास होता है कि वह मिर्जा से ही मोहब्‍बत करती है। इस मोहब्‍बत में अड़चन हैं राजन पांडे और उसके तीनों भाई। कहानी इस पेंच तक आने के बाद उलझ जाती है। लेखक और निर्देशक कभी रोमांस तो कभी राजनीति की गलियों में मिर्जा और जूलिएट के साथ भटकने लगते हैं। बाकी किरदारों को स्‍पेस देने के चक्‍क्‍र में फिल्‍म का प्रवाह शिथिल और बाधित होता है। अदाकारी के लिहाज से पिया बाजपेयी ने जूलिएट के किरदार को बखूबी पर्दे पर पेश किया है।नई अभिनेत्रियों मे पिया बाजपेयी में ताजगी है। वह किसी की नकल करती नहीं दिखती। अभिनय के निजी मुहावरे और ग्रामर से वह जूलिएट को साधती हैं। दर्शन कुमार उनका साथ देने में कहीं-कहीं पिछड़ जाते हैं। उनके किरदार के गठन की कमजोरी से उनका अभिनय प्रभावित होता है। उद्दाम प्रेमी के रूप में वे निखर नहीं पाते। राजन पांडे के रूप में चंदन राय सान्‍याल की हाइपर अदाकारी शुरू में आकर्षित करती है, लेकिन बाद में वही दोहराव लगने लगती है। हां, स्‍वानंद किरकिरे ने किरदार की भाषा, लहजा और अंदाज पर मेहनत की है। वे याद रह जाते हैं। प्रियांशु चटर्जी कुछ ही दृश्‍यों में जमते हैं।‘मिर्जा जूलिएट’ में इलाकाई माहौल अच्‍छी तरह से आया है। निर्देशक और उनकी टीम ने परिवेश पर ध्‍यान दिया है। हमें कुछ नए देसी किरदार भी इस फिल्‍म में मिले हैं। उनकी रिश्‍तेदारी और उनकी भाषा कहीं-कहीं खटकती है। इस फिल्‍म में भी ‘स्‍त्री की ना’ है। न जाने क्‍यों लेखक-निर्देशक उस ना पर नहीं टिके हैं।"
फिल्‍म रिव्‍यू: दमदार एक्‍शन 'नाम शबाना' (तीन स्‍टार),3,"-अजय ब्रह्मात्‍मजनीरज पांडेय निर्देशित ‘बेबी’ में शबाना (तापसी पन्‍नू) ने चंद दृश्‍यों में ही अपनी छोटी भूमिका से सभी को प्रभावित किया था। तब ऐसा लगा था कि नीरज पांडेय फिल्‍म को चुस्‍त रखने के चक्‍कर में शबाना के चरित्र विस्‍तार में नहीं गए थे। हिंदी में ‘स्पिन ऑफ’ की यह अनोखी कोशिश है। फिल्‍म के एक किरदार के बैकग्राउंड में जाना और उसे कहानी के केंद्र में ले आना। इस शैली में चर्चित फिल्‍मों के चर्चित किरदारों के विस्‍तार में जाने लगें तो कुछ दिलचस्‍प फिल्‍में मिल सकती हैं। किरदारों की तैयारी में कलाकार उसकी पृष्‍ठभूमि के बारे में जानने की कोशिश करते हैं। अगर लेखक-निर्देशक से मदद नहीं मिलती तो वे खुद से उसका अतीत गढ़ लेते हैं।यह जानना रोचक होगा कि क्‍या नीरज पांडेय ने तापसी पन्‍नू को शबाना की पृष्‍ठभूमि के बारे में यही सब बताया था,जो ‘नाम शबाना’ में है? ‘नाम शबाना’ के केंद्र में शबाना हैं। तापसी पन्‍नू को टायटल रोल मिला है। युवा अभिनेत्री तापसी पन्नू के लिए यह बेहतरीन मौका है। उन्‍होंने लेखक नीरज पांडेय और निर्देशक शिवम नायर की सोच के मुताबिक शबाना को विदाउट मुस्‍कान सख्‍त जान किरदार के रूप में पेश किया है। वह ‘नो नॉनसेंस’ मिजाज की लड़की है। जिंदगी के कटु अनुभवों ने उसकी मुस्‍कान छीन ली है। सहज इमोशन में भी वह असहज हो जाती है। यहां तक कि अपने प्रेमी तक को नहीं बता पाती कि वह उससे उतना ही प्‍यार करती है। सब कुछ तेजी से घटता है।वह अपने एटीट्यूड की वजह से सुरक्षा एजेंसी की नजर में आ जाती है। वे उसकी मदद करते हैं और बदले में उसका गुस्‍सा और जोश ले लेते हैं। सुरक्षा एजेंसी की कार्यप्रणाली बहस का विषय हो सकती है। सुरक्षा एजेंसी के अधिकारी स्‍पष्‍ट शब्‍दों में बता देते हैं कि मुस्लिम परिवेश की होने की वजह से शबाना उनके लिए अधिक काम की है। जाहिर है कि मजहब, नाराजगी और प्रतिरोध का फायदा दोनों पक्ष उठाते हैं– आतंकवादी और राष्‍ट्रीय सुरक्षा एजेंसियां। नीरज पांडेय के लेखन में राष्‍ट्रवादी सोच की झलक रहती है। उनके किरदार देशहित में लगे रहते हैं। वे पुरानी फिल्‍मों के किरदारों की तरह देशभक्ति ओड़ कर नहीं चलते। इसी फिल्‍म में शबाना किडो में इंटरनेशनल अवार्ड लाना चाहती है।तापसी पन्‍नू फिल्‍म दर फिल्‍म निखरती जा रही हैं। उन्‍हें दमदार भमिकाएं मिल रही हैं और वह किरदारों के अनुरूप खुद को ढाल रही हैं। किरदारों की बारीकियों को वह पर्दे पर ले आती हैं। उनके एक्‍सप्रेशन संतुलित और किरदार के मिजाज में होते हैं। ‘नाम शबाना’ में उन्‍होंने किरदार की स्‍फूर्ति और हिम्‍मत बनाए रखी है। मनोज बाजपेयी कर्मठ व निर्मम अधिकारी के रूप में जंचे हैं। वे सचमुच बहुरूपिया हैं। जैसा किरदार, वैसी भाव-भंगिमा। उनके पोर-पोर से संजीदगी टपकती है। अक्षय कुमार ने फिल्‍म की जरूरत के मुताबिक छोटी भूमिका निभाई है, जिसे कैमियो कहा जाता है। लंबे समय के बाद वीरेन्‍द्र सक्‍सेना दिखे और सही लगे।फिल्‍म में एक ही कमी है- कहानी। अगर नीरज पांडेय ने थोड़ा और ध्‍यान दिया होता तो एक बेहतरीन फिल्‍म मिलती। निर्देशक शिवम नायर ने मिली हुई स्क्रिप्‍ट के साथ न्‍याय किया है। उन्‍होंने एक्‍शन, माहौल और प्रस्‍तुति में कोई कोताही नहीं की है। ‘नाम शबाना’ का एक्‍शन जमीनी और आमने-सामने का है। एक्‍शन में खास कर महिला किरदार के होने की वजह से फिल्‍म अलग हो गई है। तापसी पन्‍नू इस भूमिका में प्रभावित करती हैं।"
फिल्म रिव्यू: दो युगों की प्रेम कहानी 'फिल्लौरी', *** ,"-अजय ब्रह्मात्मजभाई-बहन कर्णेश शर्मा और अनुष्का शर्मा की कंपनी ‘क्लीन स्ले‍ट’ नई और अलग किस्म की कोशिश में इस बार ‘फिल्लौरी’ लेकर आई है। फिल्लौरी की लेखक अन्विता दत्त हैं। निर्देशन की बागडोर अंशय लाल ने संभाली है। दो युगों की दो दुनिया की इस फिल्म में दो प्रेम कहानियां चलती हैं। पिछले युग की प्रेम कहानी की प्रेमिका शशि इस युग में भूतनी बन चुकी है और संयोग से कनन और अनु के बीच टपक पड़ती है। अन्विता दत्त और अंशय लाल ने दो युगों की इस फंतासी को वीएफएक्स के जरिए पर्दे पर उतारा है। फिल्म में तर्क और विचार को परे कर दें तो यह रोचक फिल्म है। कनन तीन सालों के बाद कनाडा से लौटा है। उसकी शादी बचपन की दोस्त अनु से होने वाली है। बेमन से शादी के लिए तैयार हुए कनन के बारे में पता चलता है कि वह मांगलिक है।मांगलिक प्रभाव से निकलने के लिए जरूरी है कि पहले किसी पेड़ से उसकी शादी की जाए। आधुनिक सोच-विचार के कनन को यह बात अजीब लगती है। आरंभिक आनाकानी के बाद परिवार के दबाव में वह इसके लिए भी राजी हो जाता है। पेड़ से शादी होने पर उस पेड़ की भूतनी (शशि) उसके घर में आ जाती है। अब वह लौट भी नहीं सकती, क्योंकि अनुष्छान के मुताबिक पेड़ कट चुका है। समस्या यह है कि भूतनी केवल कनन को दिखाई पड़ती है। परिवार के सदस्य उसकी बात समझने के लिए तैयार ही नहीं हैं। कहानी बढ़ने के क्रम में अनु भी भूतनी के अस्तित्व से परिचित हो जाती है। फिर दोनों मिल कर शशि की मदद करते हें। शशि कविता करती है। उसे अपने ही गांव के रूप की आवाज अच्छी लगती है। वह चाहती है कि वह अपनी आवाज का सही इस्तेमाल करे। रूप बिगड़क्ल किस्म का नौजवान है। शशि की संगत में उसमें बदलाव आता है।संयोग कुछ ऐसा बनता है कि दोनों की प्रेम कहानी परवान नहीं चढ़ पाती। अपनी अतृप्ति इच्छाओं के कारण वह भूतनी बन जाती है। ऐसी कहानियों को फंतासी अंदाज में ही पेश करना पड़ता है। लोककथाओं में भत-भूतनी के किरदार मिलते हैं। आज की प्रेम कहानी में लोककथा के तत्व जोड़ कर दिखाना कुछ समय के लिए रोचक लगता है। इस फिल्मत में भी कनन से भूतनी के मिलने की कहानी हंसाती है। आगे बढ़ने पर शशि की मदद में कनन की कोशिश देर की कौड़ी लगती है। 98 साल पहले हुए किसी हादसे से कहानी इस रूप में जोड़ना पल्ले नहीं पड़ता। यही कारण है कि फिल्म अपना असर खो देती है। कलाकारों में अनुष्का शर्मा और दिलजीत दोसांझ पर्दे पर अच्छे लगते हैं। कनन के रूप में सूरज शर्मा किरदार की उलझनों को अच्छी तरह व्यक्त करते हैं।अनु के किरदार में महरीन पीरजादा कौर ज्या‍दा प्रभावित नहीं करतीं। पंजाब में कनन और अनु के परिवार के सदस्यों में दादी पर ही नजर अटकती है। उनके हाथों में सुबह से ही ग्लास रहता है। वह अपनी बातों से भी चौंकाती हैं। पुरानी प्रेम कथा को निर्देशक ने अपनी तकनीकी टीम की मदद से सही रंग और ढंग में पेश करते हैं। अभी के समय के चित्रण में वही कौशल नहीं दिखा है। फिल्म अटकती और धीमी होती है। फिल्म का संगीत पंजाब की खूश्बू से लबरेज है। दिलजीत दोसांझ ने उनके चित्रांकन में जान डाल दी है। गीत-संगीत मधुर हैं। दो युगों की इस प्रेम कहानी में प्रेमियों के लक्षण, व्यवहार और अपेक्षाओं के तुलनात्मक अध्ययन से हम पिछले 100 सालों में स्त्री-पुरूष संबंधों में आए बदलाव को पढ़ सकते हैं।"
फिल्म रिव्यू: 'मर्दों' की मनमर्जी की उड़े धज्जी 'अनारकली ऑफ आरा' (चार स्टार), **** ,"-अमित कर्ण21 वीं सदी में आज भी बहू, बेटियां और बहन घरेलू हिंसा, बलात संभोग व एसिड एटैक के घने काले साये में जीने को मजबूर हैं। घर की चारदीवारी हो या स्कूल-कॉलेज व दफ्तर चहुंओर ‘मर्दों’ की बेकाबू लिप्सा और मनमर्जी औरतों के जिस्म को नोच खाने को आतुर रहती है। ऐसी फितरत वाले बिहार के आरा से लेकर अमेरिका के एरिजोना तक पसरे हुए हैं। लेखक-निर्देशक अविनाश दास ने उन जैसों की सोच वालों पर करारा प्रहार किया है। उन्होंरने आम से लेकर कथित ‘नीच’ माने जाने वाले तबके तक को भी इज्जत से जीने का हक देने की पैरोकारी की है। इसे बयान करने को उन्हों ने तंज की राह पकड़ी है।इस काम में उन्हें कलाकारों, गीतकारों, संगीतकारों व डीओपी का पूरा सहयोग मिला है। उनकी नज़र नई पीढ़ी के ग़ुस्से और नाराज़गी से फिल्म को लैस करती है। अविनाश दास ने अपने दिलचस्प किरदारों अनारकली, उसकी मां, रंगीला, हीरामन, धर्मेंद्र चौहान, बुलबुल पांडे व अनवर से कहानी में एजेंडापरक जहान गढा है। हरेक की ख्वाहिशें, महत्वाकांक्षाएं व लालसा हैं। फिल्म का आगाज दुष्यंत कुमार की लाइन से होता है- ''ये सारा जिस्म बोझ से झुककर दोहरा हुआ होगा, मैं सजदे में नहीं था, आपको धोखा हुआ होगा।'' आरा जैसे इलाके में आज भी मनोरंजन का साधन बाइयों के नाच-गाने हैं। शादी-विवाह के मौके पर उन्हें नचवाना व गवाना शान का विषय है।एक वैसे ही समारोह में अनारकली की मां नाच-गा रही है। वह रायफल की दुनाली से पैसे निकाल रही होती है कि गलती से गोली चलती है और वह वहीं ढेर। पर हमारे कथित सभ्य समाज का उसूल देखिए उस गाने वाली की जान की कीमत कुछ नहीं। कोई आवाज नहीं उठाता। कहानी 12 साल आगे बढ़ती है। अनारकली इलाके की मशहूर गायिका है। उसके कार्यक्रम के आयोजन का ठेका रंगीला के पास है। एक वैसे ही कार्यक्रम में वाइस चांसलर धर्मेंद्र चौहान नशे में जबरन अनारकली से छेड़छाड़ करता है। अनारकली आजिज आ उसे थप्पड़ जड़ती है। बात आगे चलकर उसकी अस्मिता की सुरक्षा के आंदोलन में तब्दील हो जाती है।इस मुहिम में ‘व्यावहारिक’ रंगीला तो साथ छुड़ा चला जाता है। साथ देते हैं अनवर और हीरामन तिवारी, जो अनारकली को नि:स्वार्थ भाव से प्रेम व आदर करते हैं। हीरामन यहां ‘तीसरी कसम’ वाले हीरामन की आधुनिक विवेचना है। सभी किरदार रोचक हैं। उन्हें बड़ी खूबी से निभाया भी गया है। स्वरा भास्कर पूरी फिल्म में अनारकली के किरदार में डूबी नजर आती हैं। यह उनका करियर बेस्ट परफॉरमेंस है। साहस से भरा हुआ। क्लाइमेक्स में ‘नार देख के लार’ गाने पर उनका तांडव नृत्य प्रभावी फिल्म को अप्रतिम ऊंचाइयों पर ले जाता है। उन्होंने कहीं भी किरदार की ऊर्जा प्रभावित नहीं होने दी है। फिल्म में छह गाने हैं। उन्हें रविंदर रंधावा, डा सागर जेएनयू, रामकुमार सिंह और अविनाश दास ने लिखा है।सब में हार्टलैंड व कहानी के मिजाज की सौंधी खुश्बू है। सब हकीकत के बड़े करीब। रोहित शर्मा के सुरबद्ध ये गाने फिल्म को आवश्यक गति प्रदान करते हैं। गीत-संगीत फिल्म का प्रभावी किरदार बनकर उभरा है। वह कहीं कहानी पर हावी नहीं होता। रंगीला अनारकली के काम का प्रबंधन करता है। शादीशुदा है, पर अनारकली के साथ भी उसके संबंध हैं। पंकज त्रिपाठी ने इसे पुरजोर विस्तार दिया है। धर्मेंद्र चौहान के अवतार में संजय मिश्रा चौंकाते हैं। ठरकी व खूंखार अवतार वाले शख्स से उनकी अदायगी की एक और खूबी जाहिर हुई है। इंस्पेक्टर बुलबुल पांडे की भूमिका में विजय कुमार व हीरामन तिवारी के रोल में इश्तियाक खान थिएटर जगत के लोगों की कुव्वत जाहिर करते हैं।इन जैसों को अंडररेट करना ग्लैमर जगत का दुर्भाग्य है। अनवर के रोल में मयूर मोरे किरदार में स्थायी अनुशासन व समर्पण के साथ रहे हैं। इन कलाकारों को खोजने वाले जीतेंद्र नाथ जीतू का काम उल्लेाखनीय है। बिहार के आरा की असल कायनात क्या होनी चाहिए, इसे ‘एनएच 10’ फेम अरविंद कन्न बिरन ने बखूबी पेश‍ किया। उजड़ी हुई गलियां, अनारकली व बाकी किरदारों के भाव सब को उन्होंने रॉ रूप में कैप्चर किया है। जबिन मर्चेंट ने इसकी उम्दा एडीटिंग की है। तेज गति से बदलते घटनाक्रम ने फिल्म को सधा हुआ बनाया है। आज की फिल्मों में ठेठ हिंदी बेल्ट गायब रहती है। उसकी फील यहां जर्रे-जर्रे में है। वह किरदारों की भाषा, व्यहवहार और परिवेश में बिना किसी अपराधबोध के भाव से मौजूद है।"
फिल्‍म रिव्‍यू: कमजोर और लचर 'मशीन' (आधा स्टार),2.5,"- अजय ब्रह्मात्‍मजउम्‍मीद नहीं थी कभी अपनी फिल्‍मों से एक्‍टर को स्‍टार बना देने का कौशल रखने वाले निर्देशक बंधु अपनी कला में इतने भोथरे हो जाएंगे कि घर के सितारे की संभावना को पहली फिल्‍म से इस कदर धूमिल कर देंगे। ‘मशीन’ अब्‍बास-मस्‍तान की सबसे कमजोर फिल्‍म के रूप में याद की जाएगी,जिसमें एक लोकेशन के अलावा सब कुछ फिसड्डी रहा। अतनी बड़ी चूक कैसे हो सकती है?‘बाजीगर’ के दिलीप ताहिल और जानी लीवर इस फिल्‍म में थोड़ी भिन्‍न भूमिकाओं में हैं। उन्‍हें और ज्‍यादा लाउड अंदाज में पेश किया गया है। अब्‍बास-मस्‍तान अपनी शैली के अनुरूप चुस्‍ती और गति बनाए रखते हैं,लेकिन इस बार दोनों गुण फिल्‍म से विरक्‍त करने में मदद करते हैं। दृश्‍य कमजोर हैं और अभिनेताओं का प्रदर्शन और भी कमजोर है। रोमांटिक और नाटकीय संवादों में हंसी छूटती है।"
फिल्‍म रिव्‍यू: जिजीविषा की रोचक कहानी 'ट्रैप्‍ड' (चार स्टार),4,"-अजय ब्रह्मात्‍मजहिंदी फिल्‍मों की एकरूपता और मेनस्‍ट्रीम मसाला फिल्‍मों के मनोरंजन से उकता चुके दर्शकों के लिए विक्रमादित्‍य मोटवाणी की ‘ट्रैप्‍ड’ राहत है। हिंदी फिल्‍मों की लीक से हट कर बनी इस फिल्‍म में राजकुमार राव जैसे उम्‍दा अभिनेता हैं, जो विक्रमादित्‍य मोटवाणी की कल्‍पना की उड़ान को पंख देते हैं। यह शौर्य की कहानी है,जो परिस्थितिवश मुंबई की ऊंची इमारत के एक फ्लैट में फंस जाता है। लगभग 100 मिनट की इस फिल्‍म में 90 मिनट राजकुमार राव पर्दे पर अकेले हैं और उतने ही मिनट फ्लैट से निकलने की उनकी जद्दोजहद है।फिल्‍म की शुरूआत में हमें दब्‍बू मिजाज का चशमीस शौर्य मिलता है,जो ढंग से अपने प्‍यार का इजहार भी नहीं कर पाता। झेंपू,चूहे तक से डरनेवाला डरपोक, शाकाहारी (जिसके पास मांसाहारी न होने के पारंपरिक तर्क हैं) यह युवक केवल नाम का शौर्य है। मुश्किल में फंसने पर उसकी जिजीविषा उसे तीक्ष्‍ण, होशियार, तत्‍पर और मांसाहारी बनाती है। ‘ट्रैप्‍ड’ मनुष्‍य के ‘सरवाइवल इंस्टिंक्‍ट’ की शानदार कहानी है। 21 वीं सदी के दूसरे दशक में तमाम सुविधाओं और साधनों के बीच एक फ्लैट में बंद व्‍यक्ति किस कदर लाचार और हतप्रभ हो सकता है? ऐसी मुश्किल में फंसे बगैर इसकी कल्‍पना तक नहीं की जा सकती।‘ट्रैप्‍ड’ देखते समय पर्दे पर एक टक और अपलक देखने की जरूरत पड़ेगी। आज के चलन के मुताबिक अगर मोबाइल पर पल भर के लिए भी निगाह अटकी तो मुमकिन है कि तेजी से आगे बढ़ रही फिल्‍म का कोई सीन निकल जाए और फिर यह समझ में न आए कि अभी जो हो रहा है, वह कैसे हो रहा है? राजकुमार राव ने शौर्य की उलझन, मुश्किल, बेचारगी और हिम्‍मत को पूरी शिद्दत से पर्दे पर जीवंत किया है। हम शौर्य के व्‍यक्तित्‍व और सोच में आ रहे रूपातंरण से परिचित होते हैं। शौर्य से हमें हमदर्दी होती है और उसकी विवशता पर हंसी भी आती है। चूहे के साथ चल रहा शौर्य का एकालाप मर्मस्‍पर्शी है। दोनों ट्रैप्‍ड हैं।फिल्‍म में ऐसे अनेक प्रसंग हैं,जहां सिर्फ हाव-भाव और बॉडी लैंग्‍वेज से राजकुमार राव सब कुछ अभिव्‍यक्‍त करते हैं। विक्रमादित्‍य मोटवाणी अपनी पीढ़ी के अनोखे फिल्‍मकार हैं। उनके मुख्‍य किरदार हमेशा परिस्थितियों में फंसे होते हैं, लेकिन वे निराश या हताश नहीं होते। वे वहां से निकलने और सरवाइव करने की कोशिश में रहते हें। उनकी यह कोशिश फिल्‍म को अलग ढंग से रोचक और मनोरंजक बनाती है। उन्‍होंने ‘ट्रैप्‍ड’ में मुंबई महानगर में व्‍यक्ति के संभावित कैद की कल्‍पना की है। उन्‍हें राजकुमार राव का भरपूर साथ मिला है।शौर्य के किरदार के लिए आवश्‍यक स्‍फूर्ति, चपलता, गंभीरता, लरज और गरज राजकुमार ले आते हैं। किरदार के क्रमिक शारीरिक और मानसिक रूपांतरण को उन्‍होंने खूबसूरती से जाहिर किया है। यह फिल्‍म अभिनय के छात्रों को दिखाई और पढ़ाई जा सकती है। फिल्‍म में कैमरे और साउंड का जबरदस्‍त उपयोग हुआ है।"
फ़िल्‍म रिव्‍यू: दमदार और मज़ेदार 'बद्रीनाथ की दुल्‍हनिया' (साढ़े तीन स्‍टार),3.5," -अजय ब्रह्मात्‍मजकलाकार: वरूण धवन, आलिया भट्ट, आकांक्षा सिंह, श्वेता बसु प्रसाद, गौहर ख़ान आदि।निर्देशक: शशांक खेताननिर्माता: हीरू जौहर व करण जौहर।शशांक खेतान की ‘बद्रीनाथ की दुल्‍हनिया’ खांटी मेनस्‍ट्रीम मसाला फिल्‍म है। छोटे-बड़े शहर और मल्‍टीप्‍लेक्‍स-सिंगल स्‍क्रीन के दर्शक इसे पसंद करेंगे। यह झांसी के बद्रीनाथ और वैदेही की परतदार प्रेमकहानी है। इस प्रेमकहानी में छोटे शहरों की बदलती लड़कियों की प्रतिनिधि वैदेही है। वहीं परंपरा और रुढि़यों में फंसा बद्रीनाथ भी है। दोनों के बीच ना-हां के बाद प्रेम होता है,लेकिन ठीक इंटरवल के समय वह ऐसा मोड़ लेता है कि ‘बद्रीनाथ की दुल्‍हनिया’ महज प्रेमकहानी नहीं रह जाती। वह वैदेही सरीखी करोड़ों लड़कियों की पहचान बन जाती है।अभी देश में झांसी जैसे हर शहर में ख्‍वाहिशें जाग चुकी है। खास कर लड़कियों में आकांक्षाएं अंकुरित हो चुकी हैं। वे सपने देखने के साथ उन पर अमल भी कर रही हैं। उसकी वजह से पूरा समाज अजीब सी बेचैनी और कसमसाहट महसूस कर रहा है। नजदीक से देखें तो हमें अपने आसपास बद्रीनाथ मिल जाएंगे,जिन्‍हें अहसास ही नहीं है कि वे अपनी अकड़ और जड़ समझ से पिछड़ चुके हैं। ऐसे अनेक बद्री मिल जाएंगे,जो अपने माता-पिता के दबाव में रुढि़यों का विरोध नहीं कर पाते। हर बद्री की जिंदगी में वैदेही नहीं आ पाती। नतीजा यह होता है कि गुणात्‍मक और क्रांतिकारी बदलाव नहीं आ पाता। शशांक की ‘बद्रीनाथ की दुल्‍‍हनिया’ रियलिस्टिक फिल्‍म नहीं है। सभी किरदार ‘लार्जर दैन लाइफ’ हैं। उनके बात-व्‍यवहार में मेलोड्रामा है। अभिनय और परफारमेंस में भी लाउडनेस है। इन सबके बावजूद फिल्‍म छोटे शहरों की बदलती सच्‍चाई को भावनात्‍मक स्‍तर पर टच करती है। फिल्‍म अपना संदेश कह जाती है। लेखक-निर्देशक किरदारों के जरिए प्रसंगों के बजाए पंक्तियों में यथास्थिति का बयान करते जाते हैं।शशांक खेतान ने किरदारों के बीच इमोशन की मात्रा सही रखी है। फिल्‍म ऐसे अनेक दृश्‍य है,जो भावुक किस्‍म के दर्शकों की आंखें नम करेंगे। शशांक ऐसे दृश्‍यों में ज्‍यादा देर नहीं रुकते। वरुण धवन बधाई के पात्र हैं। उन्‍होंने ऐसी फिल्‍म स्‍वीकार की,जिसमें नायिका अधिक दमदार और निर्णायक भूमिका में है। हिंदी फिल्‍मों में ऐसे नायकों की भूमिका स्‍टार नहीं,एक्‍टर निभाते हैं। वरुण इस भूमिका में एक्‍टर के रूप में प्रभावित करते हैं। आलिया भट्ट आनी पीढ़ी की समर्थ अभिनेत्री हो चुकी हैं। उनके अथिनय का एक नया आयाम यहां देखने को मिलेगा। वरुण और आलिया दोनों पर्दे पर साथ होने पर अतिरिक्‍त आकर्षण पैदा करते हैं। फिल्‍म के अन्‍य किरदारों में आए कलाकार भी अपनी भूमिकाओं में सक्षम हैं।उनके योगदान से ‘बद्रीनाथ की दुल्‍हनिया’ ऐसी रोचक,मनोरंजक और सार्थक हो पाई है। बद्री के दोस्‍त के रूप में साहिल वैद का अलग से उल्‍लेख होना चाहिए। हिंदी फिल्‍मों के पारंपरिक किरदार ‘दोस्‍त’ को उन्‍होंने अच्‍छी तरह निभाया है। फिल्‍म में कुछ कमियां भी हैं। नाच-गानों से भरपूर मनोरंजन की कोशिश में लेखक-निर्देशक ने थोड़ी छूट ली है। कुछ दृश्‍य बेवजह लंबे हो गए हैं। कुछ प्रसंग निरर्थक हैं। फिर भी ‘बद्रीनाथ की दुल्‍हनिया’ मेनस्‍ट्रीम फिल्‍मों के ढांचे में रहते हुए कुछ सार्थक संदेश दे जाती है।अवधि: 139 मिनटस्टार: ***1/2 (साढ़े तीन स्‍टार)"
फिल्‍म रिव्‍यू: हर मुठभेड़ में विद्युत का एक्‍शन 'कमांडो 2' (2 स्टार),2,"- अजय ब्रह्मात्‍मजकलाकार: विद्युत जाम्वाल, फ्रेडी दारूवाला, अदा शर्मा, ईशा गुप्ता, ठाकुर अनूप सिंह आदि।निर्देशक: देवेन भोजानी निर्माता: विपुल अमृतलाल शाहस्टार: ** (2 स्टार)पिछले साल नोटबंदी लागू होने के बाद कहा जा रहा था कि काले धन को निकालने में वह मददगार होगी। काले धन पर बहस जारी है। अभी तक सही अनुमान नहीं है कि काला धन निकला भी कि नहीं और सभी के बैंक खातों में पंद्रह लाख रुपए आने की बात, बात ही रह गई। कहते हैं न,जो बातें रियल जिंदगी में संभव नहीं हो पातीं। वे फिल्‍मों में हो जाती हैं।विपुल अमृतलाल शा‍ह के निर्माण और देवेन भोजानी के निर्देशन में बनी ‘कमाडो 2’ में नोटबंदी सफल, काला धन वापस और किसानों के खातों में पैसे आ जाते हैं। फिल्‍म के टायटल में ही ‘द ब्‍लैक मनी ट्रेल’ जोड़ दिया गया है। फिल्‍म का उद्देश्‍य स्‍पष्‍ट था। यों निर्माता-‍निर्देशक का दावा था कि उन्‍होंने फिल्‍म की कहानी पहले सोच ली थी। नोटबंदी तो बाद में लागू हुई।बहरहरल, इस बार कमांडो देश से बाहर गए काले धन को वापस लाने की मुहिम में शामिल है। वे सफल भी होते हैं। कमांडो विद्युत जामवाल हैं। उनमें गजब की स्‍फूर्ति है। वे एक्‍शन दृश्‍यों में सक्षम और गतिशील हैं। फिल्‍म की शुरूआत में ही पांच मिनट लंबे एक्‍शन दृश्‍य के साथ उनकी एंट्री होती हैं। हर मोड़ पर मुठभेड़ है और हर मुठभेड़ में विद्युत जामवाल का एक्‍शन है। हिंदी फिल्‍मों में हथियारों से लैस किरदार भी मुठभेड़ में हाथापाई करते नजर आते हैं। तय रहता है कि हीरो अपने विरोधियों को एक-एक कर मारेगा। ‘कमांडो 2’ क्षत-विक्षत हुए व्‍यक्तियों की गिनती करें तो यह अत्‍यंत हिंसक फिल्‍म कही जाएगी।एक्‍शन हीरो हॉट होता है। लड़कियां उस पर फिदा होती हैं। न सिर्फ हीरोइन,बल्कि वैम्‍प और निगेटिव किरदार का भी उस पर दिल फिसलता है। गनीमत है कि देवेन भोजानी ने गानों के ड्रीम सिक्‍वेंस नहीं रखे। उन्‍होंने रोमांटिक गानों से भी राहत दी। लुक और गेटअप में इन दिनों युवा कलाकार एक जैसे ही दिखने लगे हैं। ‘कमांडो 2’ में विद्युत जामवाल के साथ फ्रेडी दारूवाला और ठाकुर अनूप सिंह भिन्‍न किरदारों में हैं। महिला किरदारों में मारिया (ईशा गुप्‍ता) और भावना रेड्डी (अदा शर्मा) हैं। भावना रेड्डी को हैदराबादी किरदार बनाने के साथ उन्‍हें ऐसा लहजा दिया गया है कि दर्शकों को हंसी आए। हंसी आती भी है, लेकिन कुछ दृश्‍यों के बाद अदा की अदाओं में दोहराव आ जाता है।ईशा गुप्‍ता को दबंग किरदार मिला है, लेकिन वह इतनी समर्थ नहीं हैं कि मारिया को ढंग से निभा पाएं। अभिनय और परफारमेंस के लिहाज से इस फिल्‍म में सभी निराश करते हैं। किरदारों को गढ़ने की कोशिश ही नहीं की गई है। ज्‍यादातर को एक्‍शन दृश्‍यों में होना है। सपोर्टिंग भूमिका में आदिल हुसैन और शेफाली शाह आदतन बेहतर परफारमेंस करते हैं। फिल्‍म के अंत में भेद खुलने पर उनकी मुहिम जाहिर होती है। फिल्‍म मुख्‍य रूप से थाईलैंड और मलेशिया में शूट की गई है।एरियल शॉट देखने पर लगता है कि हमारे महानगरों की ऊंची बिल्डिंगों की छतें इतनी सुदर क्‍यों नहीं होतीं? दोनों देशों के शहर साफ-सफ्फाक हैं। वहां के सिक्‍युरिटी गार्ड और गुंडों से लड़ते और जीतते भारतीय किरदार अलग सा सुकून देते हैं। इस फिल्‍म का एक्‍शन प्रभावशाली है। विद्युत जामवाल उन एक्‍शन दृश्‍यों में विश्‍वसनीय लगते हैं। एक्‍शन के साथ में थोड़ी सी कहानी भी होती तो और मजा आता।अवधि- 123 मिनट "
फिल्‍म रिव्‍यू: विंटेज कार और किरदार 'जीना इसी का नाम है' (दो स्टार),2,"- अजय ब्रह्मात्‍मजकलाकार: अरबाज़ ख़ान, मंजरी फड़णीस, हिमांश कोहली, आशुतोष राणा आदिनिर्देशक: केशव पानेरीनिर्माता: बिबिया फ़िल्म्स प्रा. लि.स्टार: ** (दो स्टार)केशव पानेरी निर्देशित ‘जीना इसी का नाम है’ एक मुश्किल फिल्‍म है। यह दर्शकों की भी मुश्किल बढ़ाती है। 170 मिनट की यह फिल्‍म विंटेज कार और किरदारों की असमाप्‍त कथा की तरह चलती है। फिल्‍म के दौरान हम राजस्‍थान, मुंबई और न्‍यूयार्क की यात्रा कर आते हैं। फिल्‍म की मुख्‍य किरदार के साथ यह यात्रा होती है। आलिया के साथ फिल्‍म आगे बढ़ती रहती है, जिसके संसर्ग में भिन्‍न किरदार आते हैं। कभी कुंवर विक्रम प्रताप सिंह, कभी शौकत अली मिर्जा तो कभी आदित्‍य कपूर से हमारी मुलाकातें होती हैं। इन किरदारों के साथ आलिया की क्रिया-प्रतिक्रिया ही फिल्‍म की मुख्‍य कहानी है। 21 वीं सदी के 17 वें साल में देखी जा रही यह फिल्‍म कंटेंट में आज का ध्‍येय रखती है।चरित्रों के चरित्र निर्वाह की शैली भी आज की नहीं है। यही वजह है कि फिल्‍म अभी की नहीं लगती। कलाकारों ने अपने किरदारों को जीने की कोशिश की है। स्क्रिप्‍ट की सीमा और कमजोरी ही उनकी हद बन गई है। वे उससे निकल नहीं पाते। आशुतोष राणा और अरबाज खान ने अपनी संजीदगी दिखाई है। किरदार के एकआयामी मिजाज के कारण वे कुछ अधिक नहीं कर पाते। यह फिल्‍म मंजरी फड़णीस और सुप्रिया पाठक की है। दोनों ने अपने किरदारों को निभाने में ईमानदारी बरती है। उन्‍हें लेखक का सहयोग भी मिला है। नतीजतन वे प्रभावशाली लगती हैं। आलिया के दोस्‍त एलेक्‍स के रूप में आए हिमांश कोहली‍ का व्‍यक्तित्‍व आकर्षक है। उनके चरित्र चित्रण में अधूरापन है। अनेक प्रतिभाओं के योगदान के बावजूद गीत-संगीत मामूली है।अवधि- 170 मिनट "
फिल्म रिव्यू: युद्ध और प्रेम 'रंगून' (चार स्टार),4,"- अजय ब्रह्मात्मजयुद्ध और प्रेम में सब जायज है। युद्ध की पृष्ठभूमि पर बनी प्रेम कहानी में भी सब जायज हो जाना चाहिए। द्वितीय विश्व युद्ध के बैकड्रॉप में बनी विशाल भारद्वाज की रंगीन फिल्म ‘रंगून’ में यदि दर्शक छोटी-छोटी चूकों को नजरअंदाज करें तो यह एक खूबसूरत फिल्म है। इस प्रेम कहानी में राष्ट्रीय भावना और देश प्रेम की गुप्त धार है, जो फिल्म के आखिरी दृश्यों में पूरे वेग से उभरती है। विशाल भारद्वाज ने राष्ट्रम गान ‘जन गण मन’ के अनसुने अंशों से इसे पिरोया है। किसी भी फिल्म में राष्ट्रीय भावना के प्रसंगों में राष्ट्रगान की धुन बजती है तो यों भी दर्शकों का रक्तसंचार तेज हो जाता है।‘रंगून’ में तो विशाल भारद्वाज ने पूरी शिद्दत से द्वितीय विश्वयुद्ध की पृष्ठभूमि में आजाद हिंद फौज के हवाले से रोमांचक कहानी बुनी है। बंजारन ज्वाला देवी से अभिनेत्री मिस जूलिया बनी नायिका फिल्म प्रोड्यूसर रूसी बिलमोरिया की रखैल है, जो उसकी बीवी बनने की ख्वाहिश रखती है। 14 साल की उम्र में रूसी ने उसे मुंबई की चौपाटी से खरीदा था। पाल-पोस और प्रशिक्षण देकर उसे उसने 20 वीं सदी के पांचवें दशक के शुरूआती सालों की चर्चित अभिनेत्री बना दिया था। ‘तूफान की बेटी’ की नायिका के रूप में वह दर्शकों का दिल जीत चुकी है। उसकी पूरी कोशिश अब किसी भी तरह मिसेज बिलमोरिया होना है। इसके लिए वह पैंतरे रचती है और रूसी को मीडिया के सामने सार्वजनिक चुंबन और स्वीेकृति के लिए मजबूर करती है।अंग्रेजों के प्रतिनिधि हार्डी जापानी सेना के मुकाबले से थक चुकी भारतीय सेना के मनोरंजन के लिए मिस जूलिया को बॉर्डर पर ले जाना चाहते हैं। आनाकानी के बावजूद मिस जूलिया को बॉर्डर पर सैनिकों के मनोरंजन के लिए निकलना पड़ता है। उसकी सुरक्षा की जिम्मेदारी जमादार नवाब मलिक को दी गई है। जांबाज नवाब मलिक अपनी बहादुरी से मिस जूलिया और अंग्रेजों को प्रभावित करता है। संयोग से इस ट्रिप पर जापानी सैनिक एयर स्ट्राइक कर देते हैं। भगदड़ में सभी बिखर जाते हैं। मिस जूलिया और नवाब मलिक एक साथ होते हैं। नवाब मलिक अपनी जान पर खेल मिस जूलिया को भारतीय सीमा में ले आना चाहता है। अंग्रेजों के साथ रूसी बिलमोरिया भी मिस जूलिया की तलाश में भटक रहे हैं। उनकी मुलाकात होती है।अंग्रेज बहादुर नवाब मलिक से प्रसन्न होकर विक्टोारिया क्रॉस सम्मान के लिए नाम की सिफारिश का वादा करता है, लेकिन आशिक रूसी बिलमोरिया को नवाब मलिक में रकीब की बू आती है। वह उसके प्रति चौकन्ना हो जाता है। हम प्रेमत्रिकोण में नाटकीयता की उम्मीद पालते हैं। कहानी आगे बढती है और कई छोरों को एक साथ खोलती है। आखिरकार वह प्रसंग और मोड़ आता है, जब सारे प्रेमी एक-एक कर इश्क की ऊंचाइयों से और ऊंची छलांग लगाते हैं। राष्ट्रीाय भावना और देश प्रेम का जज्बा उन्हें सब कुछ न्यौछावर कर देने के लिए प्रेरित करता है। विशाल भारद्वाज अच्छे किस्सागो हैं। उनकी कहानी में गुलजार के गीत घुल जाते हैं तो फिल्म अधिक मीठी, तरल और गतिशील हो जाती है।‘रंगून’ में विशाल और गुलजार की पूरक प्रतिभाएं मूल कहानी का वेग बनाए रखती हैं। हुनरमंद विशाल भारद्वाज गंभीर प्रसंगों में भी जबरदस्त ह्यूमर पैदा करते हैं। कभी वह संवादों में सुनाई पड़ता है तो कभी कलाकारों के स्वभावों में दिखता है। ‘रंगून’ में भी पिछली फिल्मों की तरह विशाल भारद्वाज ने सभी किरदारों को तराश कर पेश किया है। हमें सारे किरदार अपनी भाव-भंगिमाओं के साथ याद रहते हैं। यही काबिल निर्देशक की खूबी होती है कि पर्दे पर कुछ भी बेजा और फिजूल नहीं होता। मुंबई से तब के बर्मा के बॉर्डर तक पहुंची इस फिल्म के सफर में अधिक झटके नहीं लगते। विशाल भारद्वाज और उनकी तकनीकी टीम सभी मोड़ों पर सावधान रही है। विशाल भारद्वाज ने सैफ अली खान को ‘ओमकारा’ और शाहिद कपूर को ‘कमीने’ व ‘हैदर’ में निखरने का मौका दिया था।एक बार फिर दोनों कलाकारों को बेहतरीन किरदार मिले हैं, जिन्हें पूरी संजीदगी से उन्होंने निभाया है। बतौर कलाकार सैफ अली खान अधिक प्रभावित करते हैं। नवाब मलिक के किरदार में शाहिद कपूर कहीं-कहीं हिचकोले खाते हैं। यह उस किरदार की वजह से भी हो सकता है। सैफ का किरदार एकआयामी है, जबकि शाहिद को प्रसंगों के अनुसार भिन्न आयाम व्यक्त करने थे। मिस जूलिया के रूप में कंगना रनोट आरंभिक दृश्यों में ही भा जाती हैं। रूसी बिलमोरिया और नवाब मलिक के प्रेम प्रसंगों में मिस जूलिया के दोहरे व्यक्तित्व की झलक मिलती है, जिसे कंगना ने बखूबी निभाया है।एक्शन और डांस करते समय वह पिछली फिल्मों से अधिक आश्वास्त नजर आती हैं। बतौर अदाकारा उनमें आए निखार से ‘रंगून’ को फायदा हुआ है। मिस जूलिया के सहायक किरदार जुल्फी की भूमिका निभा रहे कलाकार ने बेहतरीन प्रदर्शन किया है। अन्य सहयोगी कलाकार भी दृश्यों के मुताबिक खरे उतरे हैं। विशाल भारद्वाज की फिल्मों में गीत-संगीत फिल्म की कहानी का अविभाज्य हिस्सा होता है। गुलजार उनकी फिल्मों में भरपूर योगदान करते हैं। दोनों की आपसी समझ और परस्पर सम्मान से फिल्मों का म्यूजिकल असर बढ़ जाता है। इस फिल्म के गानों के फिल्मांकन में विशाल भारद्वाज ने भव्यता बरती है। महंगे सेट पर फिल्मांकित गीत और नृत्य तनाव कम करने के साथ कहानी आगे बढ़ाते हैं।"
फिल्म रिव्‍यू: प्यार की उलझनों के जवाबों का असरहीन दस्तावेज 'वेडिंग एनिवर्सरी' (डेढ़ स्टार),1.5,"-अमित कर्ण शेखर एस. झा की ‘वेडिंग एनिवर्सरी’ महान लेखक जलालुद्दीन रूमी की सोच का सार बनने की कोशिश करती है। वह यह कि प्यार में दूरियां मायने नहीं रखतीं। खासकर तब, जब आपस में सच्चा प्यार हो। इस तरह यह फिल्म ‘लौंग डिस्टेंस रिलेशन’ में पड़े युवक-युवतियों के अनुत्तरित सवालों के जवाब की शक्ल अख्तियार करती है। एक पल की जुदाई तक बर्दाश्त न करना भी खुदगर्जी ही है। साथ ही जिस रिश्ते में शारीरिक जरूरतें हावी हों, वह प्रेम नहीं छलावा है। लिप्सा है। शेखर इन्हें जाहिर करने को छायावाद की राह पकड़ते करते हैं। हिंदी सिनेमा में किस्सागोई का यह अनूठा प्रयोग है। गिनती के मौकों पर उपमाओं के सहारे कहानी कही गई है। इस पैटर्न में दोहरी-तिहरी जिंदगी जी रहे किरदारों की उलझनें बाकी किरदार अपने क्रियाकलाप से जाहिर करते हैं। ‘वेडिंग एनिवर्सरी’ बेहतर प्रयोगवादी फिल्म साबित हो सकती थी, पर ढीली पटकथा, सतही तर्क और सहकलाकारों की कमजोर अदायगी ने ऐसा न होने दिया। इसमें एक रात का किस्सा है, मगर उक्त खामियों के अलावा मंथर रफ्तार इसे असरहीन बना दिया। इसकी नायिका का नाम कहानी है। इंवेस्टमेंट बैंकर निर्भय उसका पति है। दोनों मुंबई में रहते हैं। तयशुदा योजना के तहत उनकी सालगिरह का जश्न गोवा में होना है। कहानी वहां पहले पहुंच चुकी है। निर्भय जरूरी काम के चलते उस रात नहीं पहुंच पाता। कहानी निराश और नाराज हो जाती है। मिजाज ठीक करने की खातिर वह अपने पसंदीदा लेखक नागार्जुन की लिखी कहानी प्रतिबिंब पढ़ने लग जाती है। उसकी आंख लग जाती है। अचानक उसकी नींद खुलती है। सहकलाकारों की बदतरीन अदाकारी से सीक्वेंस हास्यास्पद हो गए हैं। ऐसे जॉनर में कहानी पर चित्ताकर्षक यानी एंगेजिंग बने रहने का अतिरिक्त दवाब होता है। सीन को टुकड़ों में जाहिर किया जाता है। निरंतर अंतराल पर केंद्रीय किरदारों के अलावा अन्य घटनाक्रम की दरकार रहती है। इनसे फिल्म महरूम रही। रही-सही कसर प्रभावहीन कैमरा वर्क और गीत-संगीत ने पूरी कर दी। कहानी प्ले कर रहीं माही गिल पर कैमरा जरूरत से ज्यादा क्लोज था। परिणामस्वरूप संवाद अदायगी के दौरान उनके चेहरे पर फ्लैट भाव कैमरे में कैद हुए। पर्दे पर वह देखना हताशाजनक था। नाना पाटेकर ने अपने कंधे पर फिल्म को बचाने की भरपूर कोशिश की, मगर नाकामी ही हाथ लगी है। ऐसा साफ लगा कि उन्हें संवाद कुछ और मिले, लेकिन पर्दे पर अंतिम उत्पाद कुछ और निकल कर आया है। निर्भय के रोल में प्रियांशु चटर्जी मेहमान भूमिका में हैं।"
फिल्‍म रिव्‍यू: मूक और चूक से औसत मनोरंजन 'रनिंग शादी' (दो स्‍टार),2,"-अजय ब्रह्मात्मज अमित राय की फिल्म ‘रनिंग शादी’ की कहानी का आधा हिस्सा बिहार में है। पटना जंक्शन और गांधी मैदान-मौर्या होटल के गोलंबर के एरियल शॉट के अलावा पटना किसी और शहर या सेट पर है। अमित राय और उनकी टीम पटना(बिहार) को फिल्म में रचने में चूक गई है। संवादों में भाषा और लहजे की भिन्नता है। ब्रजेन्द्र काला की मेहनत और पंकज झा की स्वाभाविकता से उनके किरदारों में बिहारपन दिखता है। अन्य किरदार लुक व्यवहार में बिहारी हैं,लेकिन उनके संवादों में भयंकर भिन्नता है। शूजित सरकार की कोचिंग में बन रही फिल्मों में ऐसी चूक नहीं होती। उनकी फिल्मों में लोकल फ्लेवर उभर कर आता है। इसी फिल्म में पंजाब का फ्लेवर झलकता है,लेकिन बिहार की खुश्बू गायब है। टायटल से डॉट कॉम मूक करने से बड़ा फर्क पड़ा है। फिल्म का प्रवाह टूटता है। इस मूक-चूक और लापरवाही से फिल्म अपनी संभावनाओं को ही मार डालती है और एक औसत फिल्म रह जाती है। यह फिल्म देखते हुए दर्शकों को याद रहना वाहिए कि ‘रनिंग शादी’ उनकी ‘पिंक’ के पहले की फिल्म है। इससे उनकी निराशा कम होगी। किरदारों को गढ़ने में टीम का ढीलापन भरोसे और अन्य किरदारों में भी दिखता है। भरोसे के लहजे में बिहारी टच नहीं है। अमित साध ने संवाद और भाषा का अभ्यास नहीं किया है। हो सकता है उन्हें बताया या गाइड ही नहीं किया गया हो। सायबर के किरदार में हर्ष बाजवा सही लगते हैं। उन्होंने नायक का साथ निभाया है। पटना प्रसंग में पंकज झा और ब्रजेन्द्र काला पहचान में आते हैं। वहां के चरित्रों के लिए कलाकारों का चयन बेहतर है। उनकी भाव-भंगिमाओं में अनोखापन है। नेहा,नेहा का प्रेमी,मामी आदि चरित्र सुंदर बन पड़ हैं। अमित राय निर्देशन की पहली कोशिश में फिसल गए हैं। उन्हें सही कोचिंग नहीं मिली है या कोच का ध्यान अपनी टीम के अन्य खिलाडि़यों (निर्देशकों व फिल्मों) में लगा रहा। ‘पिंक’ की खूबसूरती और कामयाबी का श्रेय शूजित सरकार को नलता है। ‘रनिंग शादी’ की फिसलन और कमी के लिए उन्हें ही दोषी माना जाएगा। "
फिल्‍म रिव्‍यू: युद्ध की अलिखित घटना 'द गाजी अटैक',3,"-अजय ब्रह्मात्मज कलाकार: राणा डग्गुबाती, केके मेनन, तापसी पन्नू, ओम पुरी आदि। निर्देशक: संकल्प रेड्डी निर्माता: अन्वेष रेड्डी, वेंकटरामन्ना रेड्डी। स्टार: *** (तीन स्टार) हाल ही में दिवंगत हुए ओम पुरी की मृत्यु के बाद रिलीज हुई यह पहली फिल्म है। सबसे पहले उन्हें श्रद्धांजलि और उनकी याद। वे असमय ही चले गए। ’द गाजी अटैक’ 1971 में हुए भारत-पाकिस्तान युद्ध और बांग्लादेश की मुक्ति के ठीक पहलं की अलिखित घटना है। इस घ्सटना में पाकिस्तानी पनडुब्बी गाजी को भारतीय जांबाज नौसैनिकों ने बहदुरी और युक्ति से नष्ट कर दिया था। फिल्म के मुताबिक पाकिस्तान के नापाक इरादों को कुचलने के साथ ही भारतीय युद्धपोत आईएनएस विक्रांत की रक्षा की थी और भारत के पूर्वी बंदरगाहों पर नुकसान नहीं होने दिया था। फिल्म के आरंभी में एक लंबे डिस्क्लेमर में बताया गया है कि यह सच्ची घटनाओं की काल्पनिक कथा है। कहते हैं क्लासीफायड मिशन होने के कारण इस अभियान का कहीं रिकार्ड या उल्लेख नहीं मिलता। इस अभियान में शहीद हुए जवनों को कोई पुरस्कार या सम्मन नहीं मिल सका। देश के इतिहास में ऐसी अनेक अलिखित और क्लासीफायड घटनाएं होती हैं,जो देश की सुरक्षा के लिए गुप्त रखी जाती हैं। ’द गाजी अटैक’ ऐसी ही एक घटला का काल्पलिक चित्रण है। निर्देशक संकल्प ने कलाकारों और तकनीशियनों की मदद से इसे गढ़ा है। मूल रूप से तेलुगू में सोची गई ‘द गाजी अटैक’ भारतीय सिनेमा में विषय और कथ्य के स्तर पर कुछ जोड़ती है। निर्माता और निर्देशक के साथ इस फिल्म को संभव करने में सहयोगी सभी व्यक्तियों को धन्यवाद कि उन्होंने भारतीय दर्शकों को एक रोचक युद्ध फिल्म दी। नौसेना कार्यालय और उनके कुछ अधिकारियों तक घूम कर कैमरा भारतीय पनडुब्बी एस-21(आईएनएस राजपूत) और पाकिस्तानी पनडुब्बी पीएनएस गाजी के अंदर आ जाता है। पाकिस्तानी पनडुब्बी के कैप्टर रजाक हैं,जिनके कुशल और आक्रामक नेतृत्व के बारे में भारतीय नौसैनिक अधिकारी जानते हैं। भारतीय पनडुब्बी की कमान रणविजय सिहं को सौंपी गई है। रणविजय की छोटी सी पूर्वकथा है। उनका बेटा 1965 में ऐसे ही एक क्लासीफायड अभियान में सरकारी आदेश के इंतजार में शहीद हो चुका है। रणविजय पर अंकुश रखने के लिए अर्जुन को संयुक्त कमान दी गई है। उनके साथ पनडुब्बी के चालक देवराज हैं। तीनों अपनी युक्ति से गाजी के मंसूबे को नाकाम करने के साथ उसे नष्ट भी करते हैं। रणविजय और अर्जुन के सोच की भिन्नता से ड्रामा पैदा होता है। दोनों देशहित में सोचते हैं,लेकिन उनकी स्ट्रेटजी अलग है। लेखक दोनों के बीच चल रहे माइंड गेम को अच्छी तरह उकेरा है। उनके बीच फंसे देवराज समय पर सही सुझाव देते हैं। युद्ध सिर्फ संसाधनों से नहीं जीते जाते। उसके लिए दृढ़ इच्छाशक्ति और राष्ट्रीय भावना भी होनी चाहिए। यह फिल्म पनडुब्बी के नौसेना जवानों के समुद्री जीवन और जोश का परिचय देती है। मुख्य कलाकारों केके मेनन,अतुल कुलकर्णी,राहुल सिंह और राणा डग्गुबाती ने उम्दा अभिनय किया है। सहयोगी कलाकारों के लिए अधिक गुंजाइश नहीं थी। फिल्म में महिला किरदार के रूप में दिखी तापसी पन्नू का तुक नहीं दिखता। "
फिल्‍म रिव्‍यू: ‘इरादा’ (तीन स्टार),3,"-अजय ब्रह्मात्मज कलाकार: नसीरूद्दीन शाह, अरशद वारसी, दिव्या दत्ता, शरद केलकर, सागरिका घाटगे। निर्देशक: अपर्णा सिंह निर्माता: फाल्गुनी पटेल और प्रिंस सोनी स्टार: *** (तीन स्टार) फिल्म के कलाकारों में नसीरूद्दीन शाह,अरशद वारसी और दिव्या दत्त हों तो फिल्म देखने की सहज इच्छा होगी। साथ ही यह उम्मीद भी बनेगी कि कुछ ढंग का और बेहतरीन देखने को मिलेगा। ‘इरादा’ कथ्य और मुद्दे के हिसाब से बेहतरीन और उल्लेखनीय फिल्म है। इधर हिंदी फिल्मों के कथ्य और कथाभूमि में विस्तार की वजह से विविधता आ रही है। केमिकल की रिवर्स बोरिंग के कारण पंजाब की जमीन जहरीली हो गई है। पानी संक्रमित हो चुका है। उसकी वजह से खास इलाके में कैंसर तेजी से फैला है। इंडस्ट्रियल माफिया और राजनीतिक दल की मिलीभगत से चल रहे षडयंत्र के शिकार आम नागरिक विवश और लाचार हैं। कहानी पंजाब के एक इलाके की है। रिया (रुमाना मोल्ला) अपने पिता परमजीत वालिया (नसीरूद्दीन शाह) के साथ रहती है। आर्मी से रिटायर परमजीत अपनी बेटी का दम-खम बढ़ाने के लिए जी-तोड़ अथ्यास करवाते हैं। वह सीडीएस परीक्षाओं की तैयारी कर रही है। पिता और बेटी के रिश्ते को निर्देशक ने बहुत खूबसूरती से चित्रित और स्थापित किया है। उनका रिश्ता ही फिल्म का आधार है। परमजीत एक मिशन पर निकलते और आखिरकार कामयाब होते हैं। हालांकि कहानी बाद में बड़े फलक पर आकर फैल जाती है और उसमें कई किरदार सक्रिय हो उठते हैं। हमें प्रदेश की भ्रष्ट,वाचाल और बदतमीज मुख्यमंत्री रमनदीप (दिव्या दत्ता) मिलती है। फिल्मी रूपातंरण में वे तथ्यों को रोचक तरीके से नहीं रख पाए हैं। ऐसी घटनाओं पर बनी फिल्मों में किरदार कथ्य के संवाहक बनते हैं तो फिल्म बांधती है। ‘इरादा’ में तारतम्यता की कमी है। ऐसा लगता है कि किरदार आपस में जुड़ नहीं पा रहे हैं। कुछ अवांतर प्रसंग भी आ गए हैं। ‘इरादा’ में मुख्य किरदारों की पर्सनल स्टोरी के झलक भर है। लेखक उनके विस्तार में नहीं जा सके हैं। अर्जुन और उसके बेटे की फोन पर चलने वाली बातचीत और कैंसर पीडि़ता की सलाह पर अर्जुन का रेल का सफर,मुख्यमंत्री रमनदीप का परिवार,सिमी और उसके दोस्त का साथ,परमजीत और बेटी का रिश्ता... निर्देशक संक्षेप में ही उनके बारे में बता पाती है। नसीरूद्दीन शाह और अरशद वारसी पर्दे पर साथ होते हैं तो उनकी अदा और मुद्राएं स्क्रिप्ट में लिखी पंक्तियों के भाव भी दर्शाती हैं। दोनों ने बेहतरीन अभिनय किया है। दिव्या दत्ता अपने किरदार को नाटकीय बनाने में ओवर द टॉप चली गई हैं। शरद केलकर संयमित और किरदार के करीब हैं। बेअी रिया की भूमिका में रुमाना मोल्ला आकर्षित करने के साथ याद रहती है। पिता के सामने उसकी चीख ’बीइंग गुड इज ए बिग स्कैम’ बहुत कुछ कह जाती है। "
फिल्म रिव्यू: 'जॉली एलएलबी 2' (साढ़े 3 स्टार),3.5,"- पराग छापेकर अक्षय कुमार की फिल्म 'जॉली एलएलबी 2' का इंतजार दर्शकों को बेसब्री से था। क्योंकि 'जॉली एलएलबी' जो पहले आई थी उसमें अरशद वारसी के साथ दर्शकों ने काफी आनंद लिया था। इसलिए 'जॉली एलएलबी 2' फिल्म को देखने के लिए दर्शक पहुंचेंगे कि आखिर फिल्म में बदलाव क्या है? यह जानने के लिए दर्शक काफी उतावले हैं। कहानी के स्तर पर बात करें तो कहानी में खास नयापन नहीं है। कहानी वही है। अक्षय कुमार जो कि जॉली का रोल कर रहे हैं और शुरुआती दिनों में बेईमान और भ्रष्टाचारी होते हैं। किसी एक घटना से उनका जमीर जागता है और वे धीरे धीरे अपने अंदर बदलाव लाते हैं। केस के लिए वे लगातार लड़ते हैं जिससे इंसाफ मिल सके। तमाम मुश्किलों को पार करते हुए वे केस जीतते हैं। इसी ताने बाने पर 'जॉली एलएलबी' जो पहले आई थी की तरह 'जॉली एलएलबी 2' को बुना है। एक्ट्रेस हुमा कुरैशी का रोल वैसे इतना ज्यादा नहीं है, लेकिन जितना भी है उसमें वो अपने किरदार पर जंची हैं। खास तौर पर परफॉर्मेंस लेवल पर बात करें तो सौरभ शुक्ला ने जज के तौर पर बहुत ही शानदार परफॉर्म किया है। एक्टर्स की छोटी मोटी चीजें जो होती है उसे देखा जाए तो अच्छा किरदार निभाया है। एक्टर अन्नू कपूर ने भी अपने किरदार के साथ न्याय किया है। छोटे छोटे किरदारों की बात करें तो एनएसडी के डायरेक्टर रहे राम गोपाल बजाज नजर आए। कुल-मिलाकर 'जॉली एलएलबी 2' एक मनोरंजक फिल्म है। इसे सपरिवार देखा जा सकता है। आप सिनेमाघर जाएं और आनंद लें। "
फिल्‍म रिव्‍यू: जैकी चान की बॉलीवुड यात्रा 'कुंगफू योगा' (ढाई स्‍टार), **1/2 ,"-अजय ब्रह्मात्मज भारत और चीन के संबंध सदियों पुराने हैं। बौद्ध धर्म ने दोनों देशों के आध्यात्मिक और राजनयिक संबंधों को बढ़ाया। भारत की आजादी और चीन की मुक्ति के बाद दोनों देशों के बीच भाई-भाई का नारा लगा, लेकिन 1962 के भारत-चीन युद्ध के बाद संबंधों में खटास आ गई। सीमा विवाद की वजह से दोनों देशों के बीच संबंध पहले की तरह मजबूत और भरोसेमंद नहीं हो पा रहे हैं। दोनों देशों को करीब लाने में फिल्मों की अप्रत्यक्ष भूमिका है। लंबे समय तक भारतीय खास कर हिंदी फिल्में चीन में लोकप्रिय रही हैं। यह सिलसिला फिर से जुड़ा है। आमिर खान की ‘3 इडियट’ और ‘पीके’ ने चीन में अच्छा कारोबार किया। सच है कि एक आम चीनी हिंदी फिल्मों के बारे में जितना जानता है, उतना आम भारतीय नहीं जानते। इस पृष्ठभूमि में जैकी चान का महत्व बढ़ जाता है। वे अपनी फिल्मों में भारत को और एक्सप्लोर कर रहे हैं। ‘कुंगफू योगा’ के पहले उन्होंने मल्लिका सहरावत के साथ ‘द मिथ’ भी बनाई थी। इस बार उन्होंने भारतीय कलाकार सोनू सूद, दिशा पाटनी और अमायरा दस्तूर को मौका दिया है। साथ ही कुंगफू और योग का संयोग किया है। हालांकि फिल्म में कुंगफू का प्रदर्शन तो हुआ है, योग का उपयोग लाक्षणिक ही है। कहानी जैक (जैकी चान) नामक पुरातत्वविद की है। जैकी पुरातत्व विशेषज्ञ हैं और प्राचीन इतिहास में उनकी खास रुचि है। अतीत के एक खजाने की खोज के लिए भारतीय पुरातत्वविद अस्मिता (दिशा पटानी) उन्हें भारत आमंत्रित करती है। भारत आने के बाद उनका मुकाबला उसी खजाने की खोज में लगे लालची रेडल (सोनू सूद) से होती है। जैक अपने चीनी साथियों के साथ आए हैं। वे सभी मार्शल आर्ट में माहिर हैं। अपनी रक्षा और दुश्मनों के मुकाबले के लिए वे मार्शल आर्ट का सहरा लेते हैं। इस फिल्म को जैकी चान की बालीवुड यात्रा के तौर पर भी देखा जा सकता है। प्राचीन चीनी यात्री ह्वेन सांग और फाह्यान ने बौद्ध धर्म के ज्ञान के लिए भारत की यात्रा की थी। 21 वीं सदी में जैकी चान ने बॉलीवुड के मनोरंजन के लोकप्रिय ज्ञान की यह यात्रा की है। फिल्म में मगध के खजाने की खोज राजस्थान में की जा रही है। यह खजाना तो वैसे आज के राजगीर के पास होना चाहिए। बिहार में शूटिंग की मुश्किलों की वजह से मगध की कथाभूमि राजस्थान में रखी गई। फिल्म में मगध को लगातार मागध बोलना कानों को खटकता रहा। ऐतिहासिक संदर्भो में ‘कुंगफू योगा’ में प्रामाणिकता की परवाह नहीं की गई है।"
फिल्‍म रिव्‍यू: पढ़ना जरूरी है 'अलिफ' (तीन स्टार),3,"-अजय ब्रह्मात्मज कलाकार: नीलिमा अजीम, ईशान कौरव, मोहम्मद सउद, आहना सिंह आदि। निर्देशक: जैगम इमाम निर्माता: पवन तिवारी, जैगम इमाम। स्टार: *** (तीन स्टार) जैगम इमाम ने अपनी पिछली फिल्म ‘दोजख’ की तरह ही ‘अलिफ’ में बनारस की जमीन और मिट्टी रखी है। उन्होंने बनारस के एक मुस्लिम मोहल्ले के बालक अलिफ की कहानी चुनी है। अलिफ बेहद जहीन बालक है। शरारती दोस्त शकील के साथ वह एक मदरसे में पढ़ता है। कुरान की पढ़ाई के अलावा उनकी जिंदगी में सामान्य मौज-मस्ती है। लेखक व निर्देशक जैगम इमाम बहुत सादगी से मुस्लिम मोहल्ले की जिंदगी पर्दे पर ले आते हैं। बोली,तहजीब,तौर-तरीके और ख्वाहिशें.... ‘मुस्लिम सोशल’ की श्रेणी में यह फिल्म रखी जा सकती है,लेकिन यह नवाबों की उजड़ी दुनिया नहीं है। यह बनारस की एक आम बस्ती है,जो अपनी आदतों और रवायतों के साथ धड़क रही है। अलिफ की जिंदगी में तब हलचल मचती है,जब दशकों बाद उसकी फूफी पाकिस्तान से आ जाती हैं। दुखद अतीत की गवाह फूफी जहरा रजा आधुनिक सोच की हैं। उनकी निजी तकलीफों ने उन्हें जता दिया है कि दुनिया के साथ जीने और चलने में ही भलाई है। वह जिद कर अपने भतीजे अलिफ का दाखिला कवेंट स्कूल में करवा देती हैं। वह चाहती हैं कि वह बड़ा होकर डाक्टर बने। दुनियावी इल्म हासिल करे ताकि वह तरक्की कर सके। दाखिले के बाद अलिफ की मुश्किले बढ़ती हैं। अलिफ के परिवार को दकियानूसी समाज का सामना करना पड़ता है तो अलिफ स्कूल में एक टीचर के पूर्वाग्रहों को झेलता और अपमानित होता है। फिल्म का एक सहज संदेश है कि जीने के लिए लड़ना नहीं,पढ़ना जरूरी है। फिल्म इल्म और दुनियावी इल्म की पुरजोर हिमायत करती है। आधुनिक सोच की पढ़ाई के लिए तर्क जुटाती है। यह फिल्म अलग होने की बात नहीं करती। जुड़ने और जीने की बात करती है,जिसके लिए पढ़ना जरूरी है। फिल्म सीमित बजट में बनी है। शिल्प के स्तर पर अनगढ़ है। सुधार और परिष्कार की संभावनाएं हैं। इन कमियों के बावजूद ‘अलिफ’ की तारीफ करनी होगी कि वह जरूरी मुद्दे को बेलाग तरीके से उठाती है। उन्होंने उस बनारस को दिखाया है,जो अमूमन हम हिंदी फिल्मों में नहीं देख पाते। फूफी के किरदार में नीलिमा अजीम हैं। उन्होंने अपने किरदार को सही तरीके से निभाया है। अलिफ और शकील की भूमिका में मोहम्मद सउद और ईशान कौरव ध्यान खींचते और याद रह जाते हैं। अलिफ की हमदर्द क्लासमेट के रूप में आहना सिंह के एक्सप्रेशन सटीक हैं। अवधि-120 मिनट "
फिल्म रिव्‍यू: 'काबिल' इमोशन के साथ फुल एक्शन (4 स्टार),4,"-अजय ब्रह्मात्मज राकेश रोशन बदले की कहानियां फिल्मों में लाते रहे हैं। ‘खून भरी मांग’ और ‘करण-अर्जुन’ में उन्होंने इस फॉर्मूले को सफलता से अपनाया था। उनकी फिल्मों में विलेन और हीरो की टक्कर और अंत में हीरो की जीत सुनिश्वित होती है। हिंदी फिल्मों के दर्शकों का बड़ा समूह ऐसी फिल्में खूब पसंद करता है, जिसमें हीरो अपने साथ हुए अन्याय का बदला ले। चूंकि भारतीय समाज में पुलिस और प्रशासन की पंगुता स्पष्ट है, इसलिए असंभव होते हुए भी पर्दे पर हीरो की जीत अच्छी लगती है। राकेश रोशन की नयी फिल्म ‘काबिल’ इसी परंपरा की फॉर्मूला फिल्म है, जिसका निर्देशन संजय गुप्ता ने किया है। फिल्म में रितिक रोशन हीरो की भूमिका में हैं। रितिक रोशन को हम ने हर किस्म की भूमिका में देखा और पसंद किया है। उनकी कुछ फिल्में असफल रहीं, लेकिन उन फिल्मों में भी रितिक रोशन के प्रयास और प्रयोग को सराहना मिली। 21वीं सदी के आरंभ में आए इस अभिनेता ने अपनी विविधता से दर्शकों और प्रशंसकों को खुश और संतुष्ट किया है। रितिक रोशन को ‘काबिल’ लोकप्रियता के नए स्तर पर ले जाएगी। उनके दर्शकों का दायरा बढ़ाएगी। ‘काबिल’ में रितिक रोशन ने हिंदी फिल्मों के पॉपुलर हीरो के गुणों और मैनेरिज्म को आत्मसात किया है और उन्हें अपने अंदाज में पेश किया है। वे रोमांटिक हीरो, डांसर और फाइटर के रूप में आकर्षक और एग्रेसिव तीनों हैं। संजय गुप्ता ने अकल्पनीय एक्शन सीन नहीं दिए हैं। सभी घटनाओं और एक्शन में विश्वसनीय कल्पना है। रोहन डबिंग आर्टिस्ट है। वह अंधा है। हमदर्द मुखर्जी आंटी उसकी मुलाकात सुप्रिया से करवाती हैं। सुप्रिया भी अंधी है। पहली ही मुलाकात में रोहन अपनी बातों से सुप्रिया को रिझा लेता है। जल्द ही दोनों की शादी हो जाती है। एक दर्शक के तौर पर उनकी सुखी और प्रेमपूर्ण जीवन की संभावना से खुश होते हैं। फिल्म के इस हिस्से में लेखक-निर्देशक ने रोमांस और डांस के सुंदर पल जुटाए हैं। उनमें रितिक रोशन और यामी गौतम की जोड़ी प्रिय लगती है। रोहन की बस्ती में ही शेलार बंधु का परिवार रहता है। सत्ता के मद में चूर बदतमीज छोटे भाई की बेजा हरकत से मुश्किल पैदा होती है। उसे बड़े भाई की शह मिली हुई है। शुरू में रोहन को उम्मीद रहती है कि उसे पुलिस की मदद मिलेगी। वहां से निराश होने के बाद वह पुलिस अधिकारी को खुली चुनौती देता है कि अब वह खुद कुछ करेगा। वह पुलिस अधिकारी से कहता है, ‘ आप की आंखें खुली रहेंगी, लेकिन आप देख नहीं पाएंगे। आप के कान खुले रहेंगे, पर आप सुन नहीं पाएंगे। आप का मुंह खुला रहेगा, पर आप कुछ बोल नहीं पाएंगे। सबसे बड़ी बात सर, आप सब कुछ समझेंगे, पर किसी को समझा नहीं पाएंगे।‘ इंटरवल के ठीक पहले आए रोहन की इस चुनौती के बाद जिज्ञासा बढ़ जाती है कि एक अकेला और अंधा रोहन कैसे सिस्टम के समर्थन से बचे गुनहगारों से निपटेगा। रितिक रोशन ने रोहन के आत्मविश्वास को स्वाभाविक रूप से पर्दे पर उतारा है। रितिक रोशन अभिनय और अभिव्यक्ति की नई ऊंचाई ‘काबिल’ में छूते हैं। हां, उन्होंने आम दर्शकों को रिझाया है। उन्होंने रोहन के किरदार को सटीक रंग और ढंग्र दिया है। फिल्म की शुरूआत में उंगली और पांव की मुद्राओं से उन्होंने अपने अंधे चरित्र को स्थापित किया है। यहां तक कि डांस के सीक्वेंस में कोरियोग्राफर अहमद खान ने उन्हें ऐसे डांसिंग स्टेप दिए हैं कि रोहन दृष्टिबाधित चरित्र जाहिर हो। दर्शकों से तादातम्य बैठ जाने के बाद यह ख्याल ही नहीं आता कि कैसे अंधा रोहन सुगमता से एक्शन कर रहा है। एक्शन डायरेक्टर शाम कौशल का यह योगदान है। इस फिल्म की विशेषता संजय मासूम के संवाद हैं। उन्होंने छोटे वाक्य और आज के शब्दों में भाव को बहुत अच्छी तरह व्यक्त किया है। ऐसा नहीं लगता कि संवाद बोले जा रहे हैं। डायलॉगबाजी हो रही है। संवाद चुटीले, मारक, अर्थपूर्ण और प्रसंगानुकूल हैं। यह फिल्म रितिक रोशन की है। फिल्म के अधिकांश दृश्यों में वे अकेले हैं। सहयोगी कलाकारों में रोनित रॉय और रोहित रॉय सगे भाइयों की कास्टिंग जबरदस्त है। दोनों ने अपने किरदारों का ग्रे शेड अच्छी तरह पेश किया है। पुलिस अधिकारी चौबे की भूमिका में नरेंद्र झा याद रह जाते हैं। उन्हें अपने किरदार को अच्छी तरह अंडरप्ले किया है। "
फिल्म रिव्‍यू: मोहरे हैं गैंगस्‍टर और पुलिसकर्मी 'रईस' (साढे़ तीन स्टार),3.5,"-अजय ब्रह्मात्मज फ़िल्म के नायक शाह रुख खान हों और उस फिल्म के निर्देशक राहुल ढोलकिया तो हमारी यानी दर्शकों की अपेक्षाएं बढ़ ही जाती हैं। इस फिल्म के प्रचार और इंटरव्यू में शाह रुख खान ने बार-बार कहा कि ‘रईस’ में राहुल(रियलिज्म) और मेरी(कमर्शियल) दुनिया का मेल है। ‘रईस’ की यही खूबी और खामी है कि कमर्शियल मसाले डालकर मनोरंजन को रियलिस्टिक तरीके से परोसने की कोशिश की गई है। कुछ दृश्यों में यह तालमेल अच्छा लगता है, लेकिन कुछ दृश्यों में यह घालमेल हो गया है। ‘रईस’ गुजरात के एक ऐसे किरदार की कहानी है, जिसके लिए कोई भी धंधा छोटा नहीं होता और धंधे से बड़ा कोई धर्म नहीं होता।‘ बचपन में वह मां से पूछता भी है कि क्या यह सच है तो मां आगे जोड़ती है कि उस धंधे की वजह से किसी का बुरा न हो। ‘रईस’ पूरी जिंदगी इस बात का ख्याल रखता है। वह शराब की अवैध बिक्री का गैरकानूनी धंधा करता है, लेकिन मोहल्ले और समाज के हित में सोचता रहता है। यह विमर्श और विवाद का अलग विषय हो सकता है कि नशाबंदी वाले राज्य में शराब की अवैध बिक्री करना नैतिक रूप से उचित है या नहीं। ‘रईस’ कम पढा-लिखा और उद्यमी स्वभाव का बालक है। वह अपने ही इलाके के सेठ का सहायक बन जाता है। धंधे के गुर सीखने के बाद वह खुद का कारोबार शुरू करता है। उसके पास ‘बनिए का दिमाग और मियां भाई की डेयरिंग है।‘ वह कामयाब होता है और अपने ही इलाके के सेठ के लिए चुनौती बन जाता है। अपने धंधे की सुरक्षा और बढ़ोत्तरी के लिए वह सत्ता और विपक्ष दोनों का इस्तेमाल करता है। धीरे-धीरे वह इतना ताकतवर हो जाता है कि सिस्टम से टकरा जाता है। फिर सिस्टम उसे अपना रंग दिखाता है… ऊपरी तौर पर यह फिल्म रईस और आईपीएस अधिकारी मजमुदार की लुका-छिपी और भिड़ंत की कहानी लग सकती है। लेखक और निर्देशक ने उन्हें रोचक तरीके से आमने-सामने कर दर्शकों का मनोरंजन किया है। हमेशा रईस की दबोचने के पहले मजमुदार का ट्रांसफर हो जाता है। लगता है कि रईस ही मजुमदार की बाजी पलट देता है। दोनों के बीच जारी सांप-सीढी के खेल को अलग से देखें तो पता चलता है कि यह बिसात तो राजनीति और सिस्टम ने बिछायी है। वे अपनी सुविधा और लाभ से रईस और मजमुदार को छूट देते हैं। फिल्म खत्म होने के बाद कुछ सवाल बचे रह जाते हैं। गौर करें तो वे बड़े सवाल हैं, जो भारतीय समाज में कानून और व्यवस्था के पक्ष-विपक्ष में खड़े नागरिकों की वास्तविकता और विवशता जाहिर करते हैं। फिल्म की समय सीमा और शैली व शिल्प के मसलों में राहुल ढोलकिया सिस्टम की इस पोल को स्पष्ट तरीके से नहीं खोल पाते। अपराधी हों या पुलिस कर्मी …सिस्टम के लिए दोनों मोहरें हैं, जिन्हें वह अपने हित में उठाता, बिठाता और गिराता है। फिल्म में आईपीएस अधिकारी मजमुदार की भूमिका में नवाजुद्दीन सिद्दीकी मिले हुए हर दृश्य में कुछ जोड़ते और रोचक बनाते हैं। नवाजुद्दीन सिद्दीकी अपने किरदारों को थोड़ा अलग और विशेष बना देते हैं। ‘रईस’ में वह पूरी योग्यता के साथ उपस्थित हैं। निर्देशक ने उनकी क्षमता का पूरा उपयोग वहीं किया है। रईस और मजुमदार की ज्यादा भिड़ंत की चाहत अधूरी रह जाती है। फिल्म का एक हिस्सा तत्कालीन राजनीति के परिदृश्य को सामने लाती है। यह हिस्सा फिल्म में अच्छी तरह समाहित नहीं हो पाया है। मूल कथा और रईस के मिजाज के लिए जरूरी होने के बावजूद जोड़ा गया लगता है। ‘रईस’ अपराधी और गैंगस्टर है, लेकिन वह नेकदिल और संस्कारी है। वह मां की बात याद रखता है कि धंधे से किसी का बुरा नहीं होना चाहिए और जब फिल्म के क्लाइमेक्स में उसकी वजह से ऐसा हो जाता है तो वह पश्चाताप करता है। वह स्पष्ट कहता है कि मेरे लिए धंधे से बड़ा कोई धर्म नहीं है, लेकिन मैं धंधे का धर्म नहीं करता। अपने इस वक्तव्य के बाद ‘रईस’ आपराधिक पृष्ठभूमि के बावजूद नेक इंसान बन जाता है। "
"फिल्म रिव्‍यू: फीकी फंतासी, लुंज-पुंज अफसाना ‘कॉफी विद डी’ (एक स्टार)", एक,"अमित कर्ण राजनीति में गड़े मुर्दों को भी जिंदा रखने की रवायत रही है। उनके अतीत के स्याह अध्याय वर्तमान तक में भूचाल लाने की कुव्वत रखते हैं। फिल्मकारों के लिए वह काम मुंबई का अंडरवर्ल्ड करता रहा है। विशेषकर तब, जब उस जहान यानी डी कंपनी के महारथियों की तूती बोली जाती थी। अब सिस्टम के समानांतर अपनी सत्ता चलाने वाले वैसे लोग नहीं रहे। फिर भी उनके आतंक की रक्तरंजित गाथाएं ग्लैमर जगत को आकर्षित करती रही हैं। सबसे ज्यादा 1993 मुंबई धमाकों के आरोपी दाउद इब्राहिम के अपराध। बीते 12 सालों में उनकी जिंदगी पर भांति-भांति की दसियों फिल्मों में फंतासी की उड़ान दिख चुकी हैं। ‘कॉफी विद डी’ की भी बुनियाद कपोलकल्पित सोच पर रखी गई। वह यह कि कराची के ‘महफूज’ आशियाने पर जा दाउद इब्राहिम का खास इंटरव्यू और उससे उसके गुनाह कबूल करने के इकबालिया जवाब लेना। कौन्सेप्ट के स्तर पर दर्शकों को रोमांच के गहरे सागर में भेजने का यह नायाब आइडिया था। अलबत्ता लेखक और निर्देशक के निहायत लचर क्रियान्वयन के चलते उस अवधारणा पर महज ताश के पत्तों का महल बन सका। कभी फिल्म समीक्षक रहे विशाल मिश्रा इसके डायरेक्टर हैं। नायक अर्णब घोष पर टीआरपी लाने का प्रचंड दवाब है। अन्यथा उसका बॉस रॉय उसे प्राइम टाइम से हटा कूकरी शो में शिफ्ट कर देगा। दाउद उसी तरह के गोलमोल जवाब दे रहा है। गिरधारी सेक्युलर की आवाज में आदेश की जगह मिन्नतों के भाव हैं। अर्णब उस बाहिद इलाके से कराची जाता है, जो रेगिस्तानी इलाका है, पर वह शूट जंगलों और पहाड़ों में कर ली गई है। इन वजहों से फिल्म न सटायर बन पाई, थ्रिलर तो दूर की बात है। दिशाविहीन व दोयम दर्जे के लेखन के चलते अर्णब बने सुनील ग्रोवर, गिरधारी के रोल में पंकज त्रिपाठी, रॉय की भूमिका में राजेश शर्मा और दाउद इब्राहिम के किरदार में जाकिर हुसैन जैसे समर्थ कलाकारों ने अपनी प्रतिष्ठा धूमिल ही की है। स्क्रीन पर स्पष्ट नजर आता है कि उन्होंने आधे-अधूरे मन से अदायगी की है। पारूल बनी अंजना सुखानी और गीत-संगीत, सब असरहीन हैं। अवधि-123 मिनट "
"फिल्‍म रिव्‍यू: 'दंगल', मिसाल से कम मंजूर नहीं (4.5 स्‍टार)", साढ़े चार ,"-अमित कर्ण ‘दंगल’ साल की बहुप्रतीक्षित बायोपिक फिल्म अनुमानित थी। यह उस कसौटी पर तमाम कलाकारों, फिल्मकार और फिल्म से जुड़े हर विभाग के लोगों के अथक प्रयास से पूर्णत: खरी उतरी। यह मनोरंजन और मैसेज का मारक मिश्रण बन उभर और निखर कर सभी के सामने आई। यह सफलता और लोकप्रियता के अप्रतिम मानक बनने के पीछे की कड़ी तपस्या, अनुशासन, त्याग, एकाग्रता और एकाकी जीवन की अपरिहार्यता को असरदार तरीके से पेश करती है। यह मानव जीवन के मुकम्मल मकसद पर रौशनी डालती है। वह यह कि जिंदगी में मिसाल बनने से कम कुछ भी मत स्वीकारो। बनना है तो प्रतिमान बनो। खुद के लिए। अपनों के लिए। समाज और राष्ट्र के लिए। गीता-बबीता और उनके रेसलर पिता महावीर फोगाट के विजुअल दस्तावेज के जरिए फिल्म परिवार, समाज और सिस्टम और सपनों की बहुपरतीय व सघन पड़ताल है। फोगाट परिवार ने हिंदुस्तान का आन, बान, शान और मान के लिए क्या और कितना कुछ कुर्बान किया, यह उसकी ऐतिहासिक गाथा बन गई है। चमत्कारिक उपलब्धि हासिल करने के पीछे खुद, अपने, बेगानों, आलोचकों और अजनबियों की समग्र भूमिका को त्रुटिहीन सिनेमाई संवाद के जरिए स्थापित किया गया है। परिजन अगर अपने बच्चों की प्रतिभा को पहचान उन्हें उसी दिशा में आगे बढ़ने को प्रेरित करें तो यह सही है या गलत, यह जाहिर होता है। कहानी में परिजनों के उस अरमान को जायज ठहराने की ठोस वजह हैं। इसकी कथाभूमि हरियाणा के भिवानी जिले का बिलाली गांव है। भिवानी अब वह जिला बन चुका है, जो देश को थोक के भाव में खेल प्रतिभाएं दे रहा है। बॉक्सर विजेंदर कुमार भी वहीं से हैं। बहरहाल ‘दंगल’ 1988 से शुरू होती है। पहलवान महावीर फोगाट रेसलिंग में देश का नाम रौशन करना चाहता है। वह उसमें स्वर्ण पदक लाना चाहता है। लेकिन परिवार, समाज और सिस्टम के दकियानूसी रवैये के चलते वह सपना अधूरा रह जाता है। शादी और सरकारी नौकरी कर वह आम मध्यवर्ग की तरह जीने लगता है। साथ में अखाड़ा भी चलाता है। बेटे की आस में उसकी चार बेटियां होती हैं। वह निराश हो जाता है कि उसके पास तो उसका सपना पूरा करने व देश का सिर फख्र से ऊंचा करने वाली विरासत भी आगे नहीं है। उसकी वह निराशा बड़ी जल्दी दूर हो जाती है। दोनों बाल बेटियों गीता-बबीता की रगों में भी पहलवानी है, उसे इसका पता चलता है। फिर वह बिना किसी की परवाह किए उन्हें नामी पहलवान बनाने की आग में झोंक देता है। गीता-बबीता उस तपिश को झेल कुंदन की तरह बाहर निकलती हैं। कैसे? निर्देशक नीतेश तिवारी ने पीयूष गुप्ता, श्रेयस जैन, निखिल मेहरोत्रा के साथ मिलकर इस महागाथा को रोचक, प्रेरक और रोमांचक तरीके से पेश किया है। नीतेश विज्ञापन जगत से रहे हैं। लिहाजा किस्सागोई को उन्होंने समस्या-समाधान के प्रारूप में पर्दे पर जीवंत किया है। हरियाणा जैसे इलाके में लिंगभेद सबसे ज्यादा रहा है। वहां लड़कियां सिर्फ गाय, गोबर और चूल्हा-चौका संभालने तक सीमित मानी जाती हैं। ऐसे में गीता-बबीता को बचपन से लेकर जवानी तक किन चुनौतियों से रूबरू होना पड़ता हैं, नीतेश व उनकी टीम ने उन्हें रोचक प्रसंगों के तौर पर गढ़ा है। फिल्म जीवन से बड़े मुद्दे को डील करती है, पर नीतेश ने ट्रीटमेंट को लेष मात्र भी गंभीर नहीं होने दिया है। उसकी जगह ह्यूमर और इमोशन का साथ लिया गया है। वैसे भी हरियाणा की हवा में ह्यूमर है। बाल गीता-बबीता का नासमझ से समझदार में रूपांतरण हो या युवा गीता का अहंभाव, फिल्मकार ने तसल्ली और प्रभावी ढंग से कार्य, कारण और निदान जाहिर किया। बल्लू सलूजा की एडीटिंग धारदार है। उन्होंने पटकथा इंच मात्र भी बोझिल नहीं होने दी है। सत्यजित पांडे और सेतु के कैमरा ने हरियाणा की माटी को उसी रंग-रूप में रखा है। पूरी फिल्म का रंग भूरी मिट्टी की रंग सरीखी है। इंटरवल बाद फिल्म रेसलिंग की तकनीकियों को बड़ी बारीकी से दिखाती है। वह चीज ‘एमएस धोनी: द अनटोल्ड स्टोरी’ में गुम थी। उसकी पर्याप्त खुराक ‘चक दे इंडिया’ में थी। वहां खेल की तकनीकियों से पुरजोर रोमांच पैदा किया गया था। इस लिहाज से ‘दंगल’ उस फिल्म का विस्तार कहा जा सकता है। रेसलिंग की पूरी डिटेलिंग फिल्म में है। यह आमिर खान की एक और दमदार फिल्म है। वजनी महावीर फोगाट के रूप में उनका कायांतरण अलहदा है। पिता, कोच और अपने सपने साकार की बेचैनी दिल में लिए सालों से जी रहे शख्स की भूमिका को उन्होंने जीवंत बना दिया है। पर्दे पर आमिर खान नहीं, महावीर फोगाट नजर आ रहे थे। उनके सहकलाकारों ने भी उन्हें पूरी टक्कर दी। वह चाहे बाल गीता-बबीता बनीं जायरा वसीम- सुहानी भटनागर हों या युवा गीता-बबीता के रोल में फातिमा सना शेख- सान्या मल्होत्रा। दोनों बहनों के चचेरे भाई की भूमिका निभाने वाले का काम भी उम्दा है। नेशनल कोच बने गिरीश कुलकर्णी के अहंकार और काइंयापन को गिरीश कुलकर्णी ने बखूबी जाहिर किया है। ‘अग्ली’ में इंस्पेक्टर के रोल में भी उनकी खासी सराहना हुई थी। दिलचस्प चीज यह देखने को मिली कि आमिर की मौजूदगी में फिल्म उनकी न होकर फातिमा सना शेख की हो गई है। ठीक उस तरह, जैसी ‘तारे जमीं पर’ में ईशान अवस्थी के रोल में दर्शील सफारी हो गए थे। फिल्म का गीत-संगीत असरदार और कहानी को आगे बढ़ाने वाला है। 2010 कॉमनवेल्थ गेम्स और बाकी वर्ल्ड चैंपियनशिप को दिखाने में जो वीएफएक्स का इस्तेमाल हुआ है, वह उच्चस्तरीय एहसास देता है। ऐसी फिल्में अपार धीरज की मांग करती हैं। तभी इसके निर्माण में दो साल लगे हैं। फिल्म देखने के बाद लगा वक्त न्यायोचित लगता है। इसमें अगला नेशनल अवार्ड जीतने की तमाम खूबियां हैं। "
फिल्म रिव्यू  : रहस्‍य को उलझाती ‘वजह तुम हो’ (2.5 स्‍टार),2.5," स्मिता श्रीवास्तव  सस्पेंस, थ्रिलर, रोमांस, सेक्स के मसालों का इस्तेंमाल करती ‘वजह तुम हो’ क्राइम थ्रिलर है। आम फिल्मों में मर्डर करके उसे छुपाने का प्रयास होता है। निर्देशक विशाल पांड्या ने इसमें टीवी चैनल को हैक करके उस पर लाइव मर्डर दिखाया है। हैकिंग की प्रक्रिया को संक्षेप में बताने का भी प्रयास हुआ है। विशाल इससे पहले ‘हेट स्टोरी 2’ और ‘हेट स्टोरी 3’ जैसी सफल फिल्में दे चुके हैं। उनकी फिल्मों में अंतरंग दृश्य के हॉट सीन अनिवार्य होते हैं। ‘वजह तुम हो’ में उसकी ढेरों वजह दे दी गई हैं। कहानी का आरंभ एक भ्रष्ट पुलिस अधिकारी के मर्डर से होता है। उसके मर्डर को टीवी चैनल हैक कर के लाइव दिखाया जाता है। शक की सुई टीवी चैनल मालिक राहुल ओबराय की ओर घूमती है। वह अय़याश इंसान है। अपनी लीगल टीम की प्रमुख सिया को भी अपने जाल में फंसाने की कोशिश करता है। सिया उसे आईना दिखाने लगती है। पुलिस मामले की तफतीश करती है। कुछ और परतें खुलती हैं। राहुल के दोस्त और पूर्व पाटर्नर करण पर संदेह की सुई टिकती है। कयास गलत साबित होते हैं। उसका भी लाइव मर्डर दिखाया जाता है। लेखक निर्देशक ने सस्पेंस रचा है। शक की सुई बार-बार अलग किरदारों पर जाती है। इस रहस्य कथा को दिखाने और सुनाने का तरीका नया चुनने का प्रयास हुआ है। कहानी में ताजगी है, लेकिन कसाव नहीं है। कई जगह हिंदी फिल्मों के प्रचलित घिटे पिटे डायलाग का उपयोग अखरता है। इस थ्रिलर में आधुनिक तकनीक, उच्च महत्वाकांक्षा, धन और सस्पेंस का प्रपंच है। लेखक निर्देशक ने इस प्रपंच के लिए देसी विदेशी लोकेशन का इस्तेमाल किया है। कैमरामैन ने लोकेशन का सुंदर उपयोग किया है। अंतरंग दृश्यों में अंगों का प्रदर्शन अश्लील न लगे यह बचाने की कोशिश हुई है। हिंदी फिल्मों की नायिका भी अब अबला नहीं रही है। वह सोसाइटी में अपना ओहदा रखती है। तेरतर्रार वकील सिया की भूमिका में सना खान हैं। कोर्ट में उन्हें जिरह करने का महज एक सीन मिला है। बतौर लीड एक्टर उनकी यह पहली फिल्म है। निर्देशक ने उन्हें प्रतिभा के साथ अंगप्रदर्शन, चुंबन और आलिंगन के भरपूर अवसर दिए हैं। शरमन ईमानदार पुलिस अधिकारी की भूमिका में हैं। उन्हों ने स्क्रिप्ट के दायरे में उम्दा करने का प्रयास किया है। हिमांशु मल्होत्रा ने छोटी सी भूमिका में प्रभाव छोड़ने का भरसक प्रयास किया है। गुरमीत की यह दूसरी फिल्म है। उनमें ठहराव है। रजनीश दुग्गल कहीं-कहीं नाटकीय लगे हैं। फिल्म में चार पुराने गानों का रीमिक्स है। फिल्म के आइटम सांग का फिल्मांकन प्रभावशाली नहीं है। जरीन खान डांस में निराश करती हैं। अवधि- 136 मिनट "
फिल्म रिव्यू : प्‍यार के मायनों की तलाश 'बेफिक्रे' (3 स्‍टार),2.5," अमित कर्ण  बतौर निर्देशक आदित्य चोपड़ा ने ‘रब ने बना दी जोड़ी’ के आठ सालों बाद इस फिल्म से पुराने रोल में वापसी की है। 1995 में अपनी पहली फिल्म ‘दिलवाले दुल्हनिया ले जाएंगे’ से लेकर अब तक उन्होंने प्यार की पहेलियों व उसकी राह की चुनौतियों को अपनी कहानियों में प्रमुखता और प्रभावी तरीके से पेश किया है। वे यार-परिवार, मूल्य और रिवाजों को भी तरजीह देते रहे हैं। साथ ही काल-खंड विशेष में युवा जिन द्वंद्वों से दो-चार हैं, वे उनकी कथा के केंद्र में रहे हैं। ‘बेफिक्रे’ भी तकरीबन उसी ढर्रे पर है। पूरी इसलिए नहीं कि इस बार यार-परिवार और रीति-रिवाज फिल्म के अतिरिक्त लकदक किरदारों के तौर पर मौजूद नहीं हैं। पूरी फिल्म नायक-नायिकाओं के इर्द-गिर्द ही सिमटी हुई है। रिश्तों के प्रति उनकी धारणाओं, पूर्वाग्रह, द्वंद्व और चुनौतियों की सिलसिलेवार जांच-पड़ताल की गई है। दिक्कत दोषहीन निष्कर्ष पर पहुंचने में हो गई है। फिल्म की कथाभूमि पेरिस में है। वह शहर जो प्यार के ऊंचे प्रतिमान का सूचक है। वहां दिल्ली के करोलबाग के धरम की मुलाकात फ्रांस में ही पली-बढी शायरा से होती है। वह खुद को फ्रांसीसी ही मानती है। जाहिर तौर पर प्यार को लेकर उसकी जिज्ञासाएं और सवाल धरम से अलग हैं। उसे मालूम है कि प्यार और लिप्सा द्विध्रुवीय चीजें हैं। जिस्मानी संबंध स्थापित होने का मतलब यह कतई नहीं कि संबंधित शख्स से प्यार है ही। धरम इस मामले में अपरिपक्व है। उसके लिए दोनों में विभेद करना मुश्किल है। वह जरा मर्दवादी सोच से भी ग्रस्त है। फिर भी दोनों इश्क में पड़ते हैं, क्योंकि वे बेफिक्र यानी बेपरवाह स्वभाव के हैं। यही उन दोनों की सोच-अप्रोच में कॉमन बात है। उनकी प्रेम कहानी में मोड़ एक साल लिव इन में रहने के बाद आता है। रोजमर्रा की छोटी-मोटी परेशानियों से दो-चार होते हुए वे आखिरकार अलग होने का फैसला करते हैं। रो-धो कर नहीं। आपसी सहमति के बाद। उसके बाद भी उनकी दोस्ती कायम रहती है। फिर क्या होता है? क्या उन्हें सच्चे प्यार के मायने पता चल पाते हैं, फिल्म आगे इन्हीं सवालों के जवाब तलाशती है। आदित्य चोपड़ा ने धरम और शायरा के जरिए विकास और सभ्यता की दौड़ में बेहद भिन्न पायदानों पर मौजूद समाज की सोच जाहिर की है। उनकी परेशानियों की तह में जाने की कोशिश की है, मगर जो उनकी ताकत है, वह गुम है। किरदार बेपरवाही के रास्ते सचेत बनने की राह पर अग्रसर होते हैं। उस पड़ाव पर किरदारों से जिस संजीदा व्यवहार की जरूरत थी, वह गुम है। लेखक और निर्देशक क्लाइमेक्स पर आ अचानक से जागते हुए लगते हैं। अलगाव के बाद धरम तो बेशुमार रिश्तों में पड़ता है, पर शायरा को वे सती-सावित्री बनाने में जुट जाते हैं। फ्रांस की उस शायरा को जिसकी परवरिश अलग परिवेश में हुई है। ऐसे माहौल में जहां युवा रिश्तोंं के बिखराव के बाद आसानी से आगे बढ़ते हैं। वे वहीं नहीं ठहरते। शायरा का अतीत में अटके रहना खटकता है। वह कहानी के मिजाज से मेल नहीं खाता। उस मिजाज से जिसकी बुनियाद शुरूआत में रखी गई है। इससे उसकी स्वभाविकता प्रभावित होती है। ठीक ऐसी ही चीज ‘ऐ दिल है मुश्किल’ के साथ थी। ‘कॉकटेल’ में भी नायक की शादी वेरोनिका से नहीं करवाई जाती, क्योंकि वह उसके साथ हमबिस्तर हो चुकी है। ये चीजें उक्त फिल्मों की कमजोड़ कडि़यां हैं। आदित्य चोपड़ा भी जाने-अनजाने आखिर में इसी जंजीर में आ कैद होते हैं। ऐसा लगता है कि इन लोगों ने युवाओं को खांचाबद्ध कर दिया है। कि युवा कंफ्यूज्ड ही होते हैं। अलबत्ता आदि को रणवीर सिंह, वाणी कपूर, एडीटर नम्रता राव , संवाद लेखक शरत कटारिया और फिल्म के कैमरामैन कैमिली गरबरेनी का भरपूर साथ मिला है। रणवीर और वाणी एफर्टलेस लगे हैं। रणवीर सिंह ने धरम की बेचैनी और कूपमंडूक प्रवृत्ति को बखूबी आत्मसात किया है। शायरा के अवतार में वाणी की नृत्य-क्षमता का भरपूर इस्तेमाल हुआ है। कैमिली ने तो पूरी फिल्म में पेरिस और आस-पास के नयनाभिराम इलाकों को कैमरे में कैद किया है। नम्रता राव ने किस्से को अतीत-वर्तमान का सफर करवाया है। इससे कहानी अत्यधिक सरल होने से बचती है। संवाद के लेखन में आदित्य चोपड़ा को शरत कटारिया का भरपूर साथ मिला है। किरदारों के डायलॉग मजेदार व हास-परिहास से लैस हैं। अवधि- 132 मिनट   "
फिल्म रिव्यू: फिसला है रोमांच - कहानी 2 (3 स्‍टार),2.5,"अजय ब्रह्मात्मज चार सालों से ज्यादा समय बीत गया। मार्च 2012 में सीमित बजट में सुजॉय घोष ने ‘कहानी’ निर्देशित की थी। पति की तलाश में कोलकाता में भटकती गर्भवती महिला की रोमांचक कहानी ने दर्शकों को रोमांचित किया था। अभी दिसंबर में सुजॉय घोष की ‘कहानी 2’ आई है। इस फिल्म का पूरा शीर्षक ‘कहानी 2 : दुर्गा रानी सिंह’ है। पिछली फिल्म की कहानी से इस फिल्म का कोई संबंध नहीं है। निर्माता और निर्देशक ने पिछली ‘कहानी’ की कामयाबी का वर्क ‘कहानी 2’ पर डाल दिया है। यह वर्क कोलकाता, सुजॉय घोष और विद्या बालन के रूप में नई फिल्म से चिपका है। अगर आप पुरानी फिल्म के रोमांच की उम्मीद के साथ ‘कहानी 2’ देखने की योजना बना रहे हैं तो यह जान लें कि यह अलहदा फिल्म है। इसमें भी रोमांच, रहस्य और विद्या हैं, लेकिन इस फिल्म की कहानी बिल्कुल अलग है। यह दुर्गा रानी सिंह की कहानी है। दुर्गा रानी सिंह का व्याकुल अतीत है। बचपन में किसी रिश्तेदार ने उसे ‘यहां-वहां’ छुआ था। उस दर्दनाक अनुभव से वह अभी तक नहीं उबर सकी है, इसलिए उसका रोमांटिक जीवन परेशान हाल है। अचानक छूने भर से वह चौंक जाती है। उसे अपने स्कूल में मिनी दिखती है। मिनी के असामान्य व्यवहार से दुर्गा रानी सिंह को शक-ओ-सुबहा होता है। वह मिनी के करीब आती है। घृणीत भयावह सच जानने के बाद वह मिनी को उसके चाचा और दादी के चुगल से आजाद करना चाहती है। मिनी और दुर्गा की बातचीत और बैठकों से घर की चहारदीवारी में परिवार के अंदर चल रहे बाल यौन शोषण (चाइल्डा सेक्सुअल अब्यूज) की जानकारी मिलती है। सुजॉय घोष ने अपने लेखकों के साथ मिल कर समाज के एक बड़े मुद्दे को रोमांचक कहानी का हिस्सा बना कर चुस्त तरीके से पेश किया है। फिल्म तेज गति से आगे बढ़ती है। मिनी और दुर्गा के साथ हमारा जुड़ाव हो जाता है। दोनों का समान दर्द सहानुभूति पैदा करता है। भोले चाचा और शालीन दादी से हमें घृणा होती है। लेखक-निर्देशक ने कलिम्पोंग की पूष्ठभूमि में यहां तक की कहानी से बांधे रखा है। इंटरवल के बाद कहानी फिसलती है और फिर अनुमानित प्रसंगों और नतीजों की ओर मुड़ जाती है। रोमांच कम होता है, क्योंकि यह अंदाजा लग जाता है कि फिल्म हिंदी फिल्मों के प्रचलित राजमार्ग पर ही आएगी। एक ही औरत की दोहरी भूमिका में विद्या बालन फिर से साबित करती हैं कि वे ऐसी कहानियों और फिल्मों के लिए उचित अभिनेत्री हैं। दुर्गा रानी सिंह और विद्या सिन्हा के रूप में एक ही औरत के दो व्यक्तियों को उन्होने बखूबी समझा और प्रभावशाली तरीके से जीवंत किया है। दोनों की चिंता के केंद्र में मिनी है, लेकिन समय के साथ बदलते दायित्व को विद्या बालन ने अच्छी तरह निभाया है। विद्या बालन समर्थ अभिनेत्री हैं। वह चालू किस्म की भूमिकाओं में बेअसर रहती हैं, लेकिन लीक से अलग स्वतंत्र किरदार निभाने में वह माहिर हैं। ‘कहानी 2’ ताजा सबूत है। कामकाजी महिला के मोंटाज में विद्या बालन जंचती हैं। इस बार अर्जुन रामपाल भी किरदार में दिखे। उन्होंने इंद्रजीत के रूप में आकर्षित किया। अन्य सहयोगी किरदारों में आए स्थानीय कलाकारों का योगदान उल्लेयखनीय है। जुगल हंसराज की स्वााभाविकता फिल्मी खलनायक बनते ही खत्म हो जाती है। लेखक-निर्देशक उनके चरित्र के निर्वाह में चूक गए हैं। सुजॉय घोष की फिल्मों में कोलकाता सशक्त किरदार के रूप में रहता है। इस फिल्म में वे कोलकाता की कुछ नई गलियों और स्थानों में ले जाते हैं। ‘कहानी 2’ में कोलकाता, चंदनपुर और कलिम्पोंग का परिवेश कहानी को ठोस आधार देता है। हालांकि मुख्य किरदार हिंदी ही बोलते हैं, लेकिन माहौल पूरी तरह से बंगाली रहता है। सहयोगी किरदारों और कानों में आती आवाजों और कोलाहल में स्थानीय पुट रहता है। किरदारों के बात-व्यवहार में भी बंगाल की छटा रहती है। फिल्म की थीम के मुताबिक सुजॉय घोष ने फिल्म का रंग उदास और सलेटी रखा है।   अवधि- 130 मिनट "
रिव्यू: धर्म के नज़रिए से डर का विज्ञान 'सांसें' (3 स्टार),2.5,"पराग छापेकर एक अलग डर। डर हमेशा इंसान की शख्सियत का अहम् हिस्सा रहा है और डर के पीछे के अलग-अलग आयाम तलाशने का रोचक मनोरंजन भी। इसीलिए सफलता का आज़माया नुस्खा रहा है। हॉरर फिल्मों को हमेशा से एक सुरक्षित ज़ोन माना गया है। इसी को आज़माते हुए निर्देशक राजीव रुइया ने फ़िल्म 'सांसें' बनाई है। अब तक हमारे देश में हॉरर फ़िल्मों के दो स्कूल माने गए हैं। एक रामसे और दूसरे रामू (राम गोपाल वर्मा)। इस फ़िल्म की ख़ास बात ये है कि राजीव ने इन दोनों के बीच एक तीसरा रास्ता तलाशा है। वो हॉरर को एक अलग अंदाज़ में सामने ला रहे हैं। ये शायद पहला मौक़ा है जब इंसान के भीतर बसे डर को धर्म के साथ-साथ विज्ञान की मार्फ़त समझने की कोशिश की गयी है। राजीव रुइया ने सस्पेंस, थ्रिल और हॉरर का संयोजन ख़ूबसूरती से किया है। पूरी फ़िल्म मॉरीशस में शूट की गयी है, तो दृश्यों में नयापन दिखता है। रजनीश दुग्गल, हितेन तेजवानी और सोनारिका ने अपने अपने किरदारों में जान डाली है। हॉरर में बैकग्राउंड म्यूज़िक काफी महत्त्व रखता है। उसमें भी फ़िल्म सफल होती है। "
फिल्म रिव्यू: 'डियर जिंदगी' (3.5 स्‍टार),2.5,"अजय ब्रह्मात्मज हम सभी की जिंदगी जितनी आसान दिखती है, उतनी होती नहीं है। हम सभी की उलझनें हैं, ग्रंथियां हैं, दिक्कतेंं हैं...हम सभी पूरी जिंदगी उन्हें सुलझाते रहते हैं। खुश रहने की कोशिश करते हैं। अनसुलझी गुत्थियों से एडजस्ट कर लेते हैं। बाहर से सब कुछ शांत, सुचारू और स्थिर लगता है, लेकिन अंदर ही अंदर खदबदाहट जारी रहती है। किसी नाजुक क्षण में सच का एहसास होता है तो बची जिंदगी खुशगवार हो जाती है। गौरी शिंदे की ‘डियर जिंदगी’ क्याजरा उर्फ कोको की जिंदगी में झांकती है। क्यारा अकेली ऐसी लड़की नहीं है। अगर हम अपने आसपास देखें तो अनेक लड़कियां मिलेंगी। वे सभी जूझ रही हैं। अगर समय पर उनकी भी जिंदगी में जहांगीर खान जैसा ‘दिमाग का डाक्टकर’ आ जाए तो शेष जिंदगी सुधर जाए। हिंदी फिल्मों की नायिकाएं अब काम करने लगी हैं। उनका एक प्रोफेशन होता है। क्यारा उभरती सिनेमैटोग्राफर है। वह स्वतंत्र रूप से फीचर फिल्म शूट करना चाहती है। उसे रघुवेंद्र से आश्वासन मिलता है। संयोग कुछ ऐसा बनता है कि वह स्वयं ही मुकर जाती है। मानसिक दुविधा में वह अनिच्छा के साथ अपने मां-बाप के पास गोवा लौटती है। गोवा में उसकी मुलाकात ‘दिमाग के डॉक्टर' जहांगीर खान से होती है। अपनी अनिद्रा के इलाज के लिए वह मिलती है तो बातचीत और सेशन के क्रम में उसके जीवन की गुत्थियों की जानकारी मिलती है। जहांगीर खान गुत्थियों की गांठों को ढीली कर देता है। उन्हें वह खुद ही खोलती है। गुत्थियों को खोलने के क्रम में वह जब मां-बाप और उनके करीबी दोस्तों के बीच गांठ पर उंगली रखती है तो सभी चौंक पड़ते हैं। हमें क्यारा की जिंदगी के कंफ्यूजन और जटिलताओं की वजह मालूम होती है और गौरी शिंदे धीरे से पैरेंटिंग के मुद्दे को ले आती हैं। करिअर और कामयाबी के दबाव में मां-बाप अपने बच्चों के साथ ज्यादतियां करते रहते हैं। उन्हें पता ही नहीं चलता और वे उन्हें किसी और दिशा में मोड़ देते हैं। उनके कंधों पर हमेशा अपनी अपेक्षाओं का बोझ डाल देते हैं। बच्चेे निखर नहीं पाते। वे घुटते रहते हैं। अपनी जिंदगी में अधूरे रहते हैं। कई बार वे खुद भी नहीं समझ पाते कि कहां चूक हो गई और उनके हाथों से क्या-क्या फिसल गया? ‘डियर जिंदगी’ पैरेंटिंग की भूलों के प्रति सावधान करती है। क्याारा की निजी (इस पीढ़ी की प्रतिनिधि) समस्या तक पहुंचने के लिए गौरी शिंदे लंबा रास्ता चुनती हैं। फिल्म यहां थोड़ी बिखरी और धीमी लगती है। हम क्यारा के साथ ही उसके बदलते दोस्तोंं सिड, रघुवेंद्र और रुमी से भी परिचित होते हैं। उसकी दो सहेलियां भी मिलती हैं। क्यारा को जिस परफेक्ट की तलाश है, वह उसे नहीं मिल पा रहा है। इसके पहले कि उसके दोस्त उसे छोड़ें, वह खुद को समेट लेती है, काट लेती है। भावनात्मक संबल और प्रेम की तलाश में भटकती क्यारा को जानकारी नहीं है कि अधूरापन उसके अंदर है। ‘दिमाग के डॉक्टर’ से मिलने के बाद यह स्पष्ट होता है। जिंदगी की छोटी तकलीफों, ग्रंथियों और भूलों को पाले रखने के बजाए उन्हें छोड़ देने में ही सुख है। गोवा की पृष्ठभूमि में ‘डियर जिंदगी’ के किरदार विश्वसनीय और असली लगते हैं। चमक-दमक और सजावटी जिंदगी और परिवेश में लिप्त फिल्मकारों को इस फिल्म सीख लेनी चाहिए। बहरहाल, गौरी शिंदे ने अपने तकनीकी सहयोगियों की मदद से फिल्म का कैनवास सरल और वास्तविक रखा है। उन्होंने कलाकारों के चुनाव में किरदारों के मिजाज का खयाल रखा है। क्यारा के परिवार के सभी सदस्य किसी आम मध्यवर्गीय परिवार के सदस्य लगते हैं। उनकी बातें और चिंताएं भी मध्यवर्गीय सीमाओं में हैं। गौरी बारीकी से घर-परिवार और समाज की धारणाओं और मान्यताओं को रेखांकित करती जाती है। वह रुकती नहीं हैं। वह मूल कथा तक पहुंचती हैं। शाहरुख खान अपनी प्रचलित छवि से अलग साधारण किरदार में सहज हैं। उनका चार्म बरकरार है। वह अपने अंदाज और किरदार के मिजाज से आकर्षक लगते हैं। ऐसे किरदार लोकप्रिय अभिनेताओं को अभिनय का अवसर देते हैं। शाहरुख खान इस अवसर का लाभ उठाते हैं। आलिया भट्ट अपनी पीढ़ी की समर्थ अभिनेत्री के तौर पर उभर रही हैं। उन्हें एक और मौका मिला है। क्यारा के अवसाद, द्वंद्व और महात्वाकांक्षा को उन्होंने दृश्यों के मुताबिक असरदार तरीके से पेश किया है। लंबे संवाद बोलते समय उच्चारण की अस्पष्टता से वह एक-दो संवादों में लटपटा गई हैं। नाटकीय और इमोशनल दृश्यों में बदसूरत दिखने से उन्हें डर नहीं लगता। सहयोगी भूमिकाओं में इरा दूबे, यशस्विनी दायमा, कुणाल कपूर, अंगद बेदी और क्यारा के मां-पिता और भाई बने कलाकारों ने बढि़या योगदान किया है। अवधि- 149 मिनट "
फिल्म रिव्यू : महानगरीय माया 'मोह माया मनी' (3 स्‍टार),2.5,"अजय ब्रह्मात्मज मुनीष भारद्वाज ने महानगरीय समाज के एक युवा दंपति अमन और दिव्या को केंद्र में रख कर पारिवारिक और सामाजिक विसंगतियों को जाहिर किया है। अमन और दिव्या दिल्ली में रहते हैं। दिव्या के पास चैनल की अच्छी् नौकरी है। वह जिम्मेदार पद पर है। अमन रियल एस्टेट एजेंट है। वह कमीशन और उलटफेर के धंधे में लिप्त है। उसे जल्दी से जल्दी अमीर होना है। दोनों अपनी जिंदगियों में व्यस्त हैंं। शादी के बाद उनके पास एक-दूसरे के लिए समय नहीं है। समय के साथ मुश्किलें और जटिलताएं बढ़ती हैं। अमन दुष्चक्र में फंसता है और अपने अपराध में दिव्या को भी शामिल कर लेता है। देखें तो दोनों साथ रहने के बावजूद एक-दूसरे से अनभिज्ञ होते जा रहे हैं। महानगरीय परिवारों में ऐसे संबंध दिखाई पड़ने लगे हैं। कई बार वे शादी के कुछ सालों में ही तलाक में बदल जाते हैं या फिर विद्रूप तरीके से किसी कारण या स्वार्थ की वजह से चलते रहते हैं। मुनीष भारद्वाज ने वर्तमान उपभोक्ता समाज के दो महात्वाकांक्षी व्यक्तियों की एक सामान्य कहानी ली है। उन्होंने नए प्रसंग और परिस्थिति में इस कहानी को रचा है। अतिरिक्तत और अधिक की लालसा में अनेक व्यक्ति और परिवार बिखर रहे हैं। अगर समृद्धि और विकास के प्रयास में ईमानदारी नहीं है तो उसके दुष्प्रभाव जाहिर होते हैं। ‘मोह माया मनी’ संबंधों की जटिलता में उलझे रिश्तों में बढ़ रही अनैतिकता के शिकार और कामयाबी की फिक्र में कमजोर हो रहे किरदारों की कहानी है। लेखक-निर्देशक मुनीष भारद्वाज और लेखन में उनकी सहयोगी मानषी निर्मजा जैन ने पटकथा में पेंच रखे हैं। उन्होंने उसके हिसाब से शिल्प चुना है। शुरू में वह अखरता है, लेकिन बाद में वह कहानी का प्रभाव बढ़ाता है। मुनीष किसी भी दृश्य के बेवजह विस्तार में नहीं गए हैं। फिल्म का एक किरदार दिल्ली भी है। मुनीष ने दिल्ली शहर का प्रतीकात्मक इस्तेमाल किया है। मशहूर ठिकानों पर गए बगैर वे दिल्ली का माहौल ले आते हैं। सहयोगी कलाकारों के चुनाव और उनके बोलने के लहजे से दिल्ली की खासियत मुखर होती है।  सहयोगी कलाकारों में विदुषी मेहरा, अश्वत्थ भट्ट, देवेन्दर चौहान और अनंत राणा का अभिनय उल्लेखनीय है। रणवीर शौरी इस मिजाज के किरदार पहले भी निभा चुके हैं। इस बार थोड़ा अलग आयाम और विस्तार है। उन्होंंने किरदार की निराशा और ललक को अच्छी तरह व्यक्त किया है। कुछ नाटकीय दृश्यों में उनकी सहजता प्रभावित करती है। नेहा धूपिया ने दिव्या के किरदार को समझा और आत्मसात किया है। फिल्म के क्लाइमेक्स में पश्चाताप में आधुनिक औरत की टूटन और विवशता को अच्छी तरह जाहिर करती हैं। ‘मोह माया मनी’ चुस्त फिल्म है। घटनाक्रम तेजी से घटते हैं और गति बनी रहती है। अवधि- 108 मिनट "
फिल्म रिव्यू: याद और फरियाद के बीच 'तुम बिन 2' (3 स्‍टार),2.5,"-अजय ब्रह्मात्मज 2001: 15 साल पहले पिया ने अमर से प्रेम किया था। अमर एक दुर्घटना में मारा गया। पिया अकेली रह गई। शेखर उसका सहारा बना। इस बीच अभिज्ञान को पिया अच्छी लगती है, लेकिन पिया तो शेखर से प्यार करने लगी है। शेखर पिया की जिंदगी से निकल जाना चाहता है। पिया अभिज्ञान से सगाई कर लेती है। शेखर अपना प्रेम छिपा नहीं पाता। अमर के परिवार के लोग भी मानते हैं कि शेखर ने बहुत कुछ किया है उनके लिए। अभिज्ञान पिया को शेखर के पास भेज देता है। 2016: इस बार तरन का प्रेम अमर से होता है। अमर एक दुर्घटना का शिकार होता है। उसका पता नहीं चलता। दुखी तरन की जिंदगी में शेखर आ जाता है। तरन फिर से खुश रहने लगती है। वह शेखर की मदद से अपने पांव पर खड़ी होती है। शेखर उसकी नयी जिंदगी का हिस्सा बन चुका है, लेकिन अमर की यादें कायम हैं। इस बीच किसी चमत्कार की तरह अमर वापस लौट आता है। अब तरन की मुश्किल होती है। वह दोनों को पसंद करती है। अमर उसका अतीत है। शेखर उसका वर्तमान है। उसे अपना भविष्य तय करना है। पिया और तरन के व्यक्तित्व में पंद्रह सालों के अंतराल में थोड़ा फर्क आया है। यों दोनों को लगता है कि उसके प्रेमी उसकी भावनाएं और प्रेम नहीं समझ पा रहे हैं। तरन भावनाओं की उथल-पुथल के बावजूद स्थिर और संयमित दिखती है। कुछ समय तक वह दोनों के बीच संतुलन बना कर चलती है। प्यार हिलोरें मारता है। वह अमर और शेखर के बीच अपने प्रेम की वजह से पिस रही है। बुजुर्ग सलाह देते हैं कि नह सही करे। वह दोनों में किसी से झूठ नहीं बोलती। उन्हें धोखा भी नहीं देती। दोनों प्रेमी अपनी जिंदगी (मुट्ठी) से तरन को फिसलते देख दुखी होते हैं। शराब पीते हैं। गम पालते हैं। एक्सीडेंट करते हैं। वे तरन को गिल्ट में डाल देते हैं। और नेक प्रेमी भी बने रहते हैं। यह भी उल्लेखनीय है कि प्रमियों के नाम अमर और शेखर ही रहते हैं। अनुभव सिन्हा ने प्रेम को समझने और समझाने की कोशिश की है। हालांकि फिल्म में एक संवाद है कि प्यार बेवजह होता है, लेकिन अमर, शेखर और तरन के चरित्र में गहरे उतरें और खेज करें तो पाएंगे कि उनका त्रिकोणीय प्रेम बेवजह नहीं है। उसकी वजह है। उस वजह को नजरअंदाज करने से ही उलझनें पैदा होती हैं और उनके सहज रिश्ते उलझते हैं। 2016 में प्रेम चाहत और चुनाव से आगे की चीज हो चुकी है। फिल्मों में अभी तक यह चाहत और चुनाव के बीच की कमजोरी की तह डील की जा रही है। तरन एक दृश्य में बिफर कर कहती ही है कि ‘किस से प्यार है मेरा, यह तुम तय करोगे शेखर...यह हक मेरा है’। इस समझदारी के बावजूद तरन की उलझन और दुविधा बनी रहती है, क्योंकि अमर के बगैर उसका कोई सपना पूरा नहीं होता और इधर जिदगी शेखर के साथ नए सपने दिखा रही है। अनुभव सिन्हा ने अमर, शेखर और तरन के बीच प्रेम के पहलुओं को नए दृष्टिकोण के साथ रखा और चित्रित किया है। चूंकि इन दिनों प्यार-मोहब्बत और जीवन की ठोस या अमूर्त बातें कम सुनाई पड़ती हैं, इसलिए ‘तुम बिन 2’ के संवाद फिल्मी या किताबी लग सकते हैं। शेखर के पास हर प्रसंग के लिए दर्शन है, लेकिन खुद भावनात्मक झंझावात में फंसने पर वह बिखर जाता है। शायद हम सभी नाजुक पलों में बिखर जाते हैं। ऐसी छिटपुट कमियों के बावजूद अनुभव सिन्हा के किरदार मानवीय और विश्वासनीय लगते हैं। उनकी दुविधाएं और अकुलाहट स्वाभाविक लगती हैं। ऐसी फिल्मों में अचानक दूसरी फिल्में दिखाई देने लगती हैं, क्योंकि प्रेम में उनके किरदार भी ऐसे प्रसंगों और दृश्यों से गुजरे होते हैं। अनुभव सिन्हा मौलिक नहीं हैं, लेकिन उन्होंने अपनी ही फिल्म से बीज लिए हैं। अवधि- 147 मिनट abrahmatmaj@mbi.jagran.com "
"फिल्म रिव्यू: चुस्त और फास्टर, 'फोर्स 2' (3.5 स्‍टार)",2.5,"-अजय ब्रह्मात्मज अभिनय देव की ‘फोर्स 2’ की कहानी पिछली फिल्म से बिल्कुल अलग दिशा में आगे बढ़ती है। पिछली फिल्म में पुलिस अधिकारी यशवर्द्धन की बीवी का देहांत हो गया था। फिल्म का अंत जहां हुआ था, उससे लगा था कि अगर भविष्य में सीक्वल आया तो फिर से मुंबई और पुलिस महकमे की कहानी होगी। हालांकि यशवर्द्धन अभी तक पुलिस महकमे में ही है, लेकिन अपने दोस्त हरीश की हत्या का सुराग मिलने के बाद वह देश के रॉ डिपार्टमेंट के लिए काम करना चाहता है। चूंकि वह सुराग लेकर आया है और उसका इरादा दुष्चक्र की जड़ तक पहुंचना है, इसलिए उसे अनुमति मिल जाती है। रॉ की अधिकारी केके (सोनाक्षी सिन्हा) के नेतृत्व में सुराग के मुताबिक वह बुदापेस्ट के लिए रवाना होता है। फिल्म की कहानी चीन के शांगहाए शहर से शुरू होती है। फिर क्वांगचओ शहर भी दिखता है। पेइचिंग का जिक्र आता है। हाल-फिलहाल में किसी फिल्म में पहली बार इतने विस्तार से चीन का रेफरेंस आया है। बदलाव के लिए चीन की झलकी अच्छी लगती है। फिल्म में बताया जाता है कि चीन में भारत के 20 रॉ ऑफिसर काम में लगे हुए हैं। उनमें से तीन की हत्या हो चुकी है। तीसरी हत्या हरीश की होती है, जो संयोग से हषवर्द्धन का दोस्त है। यहां से ‘फोर्स 2’ की कहानी आरंभ होती है। यशवर्द्धन और केके सुराग के मुताबिक इंफार्मर की तलाश में बुदापेस्ट पहुंचते हैं। उन्हें पता चल चुका है कि भारतीय दूतावास का कोई भारतीय अधिकारी ही रॉ ऑफिसर के नाम चीनी एजेंटों को बता रहा है। रॉ डिपार्टमेंट और पुलिस डिपार्टमेंट में कौन चुस्त और स्मार्ट होने की चुहल यशवर्द्धन और केके के बीच होती है। हम देखते हैं कि सूझबूझ और पहल में यशवर्द्धन आगे है, लेकिन केके भी कम नहीं है। चुस्ती-फुर्ती में में वह यश के बराबर ही है। दोनों पहले एक-दूसरे से खिंचे रहते हैं। काम करने के दौरान उनकी दोस्ती बढ़ती है। वे एक-दूसरे का सम्मान करने लगते हैं। अच्छा है कि लेखक-निर्देशक ने उनके बीच प्रेम नहीं कराया है। प्रेम नहीं हुआ तो उनके रोमांटिक गाने भी नहीं हैं। फिल्म बहुत ही सलीके से मुख्य कहानी पर टिकी रहती है। फिर भी एक बेतुका आयटम सॉन्ग आ ही गया है। उसकी कोई जरूरत नहीं थी। हंगरी में हिंदी गाने गाती लड़की फिल्म में फिट नहीं बैठती। लेखक-निर्देशक की तारीफ करनी होगी कि उन्होंने ‘फोर्स 2’ को विषय से भटकने नहीं दिया है। फिल्म में गति है। पर्याप्त एक्शन है। ‘फोर्स 2’ रॉ ऑफिसर की जिंदगी के अहम मुद्दे पर बनी फिल्म है। किसी भी देश के जासूस जब पकड़े जाते हैं तो उनकी सरकार उनकी पहचान से साफ इंकार कर देती हैं। मृत्यु के बाद उन्हें सम्मान तो दूर कई बार उनके परिवारों का अपमान और लांछनों के बीच जीना पड़ता है। इस फिल्म का कथित खलनायक ऐसे ही एक रॉ ऑफिसर का बेटा है। कैबिनेट सेक्रेटरी ने उसके पिता की पहचान से इंकार किया था। 23 सालों की उनकी सेवा कहीं रजिस्टर नहीं हो सकी थी। वही कैबिनेट सेक्रेटरी अब एचआरडी मिनिस्टर है। उसकी हत्या करने की मंशा से ही शिव शर्मा यह सब कर रहा है। कुछ वैसा ही दुख यशवर्द्धन का भी है। उसके दोस्त हरीश की भी यही गति होती है। फिल्म के अंत में यशवर्द्धन के प्रयास और मांग से सभी रॉ ऑफिसर को बाइज्जत याद किया जाता है। यह एक बड़ा मुद्दा है। इसमें किसी अधिकारी या व्यक्ति से अधिक सिस्टम का दोष है, जो अपने ही अधिकारियों और जासूसों को पहचानने से इंकार कर देती है। भाषा की अशुद्धियां खटकती हैं। भारतीय टीवी एचआरडी मिनिस्टर का नाम गलत हिज्जे के साथ ब्रीजेश वर्मा लिखता है। हंगरी के अधिकारी सही नाम ब्रजेश वर्मा बोलते हैं। यही मिनिस्टर अपने भाषण में हंगेरियन-इंडो बोलते हैं, जबकि यह इंडो-हंगेरियन होना चाहिए था। चीनी शहरों और व्यक्तियों के नामों के उच्चारण और शब्दांकन में भी गलतियां हैं। अवधि- 126 मिनट abrahmatmaj@mbi.jagran.com "
फिल्म रिव्यू: बंदा बहादुर की शौर्य गाथा 'चार साहिबजादे: द राइज ऑफ बंदा सिंह बहादुर' (3 स्‍टार),2.5,"-अजय ब्रह्मात्मज सिखों के इतिहास में उनके 10 वें गुरु गोविद सिंह का खास स्थान है। उन्होंने अपने निधन से पहले यह घोषणा की थी कि उनके बाद कोई देहधारी गुरु नहीं होगा। उन्होंने धार्मिक ग्रंथ को गुरू ग्रंथ साहिब का दर्जा दिया था। उन्होंने ही पंज प्यारे को सिखों की कमान सौंपी थी। पंज प्यारों की देख-रेख में बंदा सिंह बहादुर ने मुगलों के खिलाफ जंग छेड़ी और सिखों की राजनीतिक प्रतिष्ठा हासिल की। एनीमेशन फिल्म ‘चार साहिबजादे: द राइज ऑफ बंदा सिंह बहादुर’ मुख्य रूप से उनकी जीवनगाथा है। दो साल पहले हैरी बावेजा ने गुरू गोविंद सिंह के चारों बेटों की शहादत पर ‘चार साहबजादे’ फिल्म बनाई थी। ‘चार साहिबजादे: द राइज ऑफ बंदा सिंह बहादुर’ उसकी ही अगली कड़ी है। नई फिल्म में गुरू गोविंद सिंह और उनके बेटों के संदर्भ से ही बंदा सिंह बहादुर की कहानी आगे बढ़ती है। लक्ष्मण दास ने कठोर तपस्या से ऋषि माधे दास नाम अर्जित किया था। वे तंत्र-मंत्र में दीक्षित थे। गुरू गोविंद सिंह ने नांदेड़ प्रवास के दौरान उन्हें सिख धर्म से जोड़ा। उनकी खूबियों को देखते हुए बहादुर उपाधि दी। बंदा सिंह बहादुर ने उनके निर्देश पर ही मुगलों के खिलाफ अभियान छेड़ा। अपनी बहादुरी और सूझ-बूझ से उन्होंने आम नागरिकों के हित में अनेक काम किए। ‘चार साहिबजादे: द राइज ऑफ बंदा सिंह बहादुर’ एनीमेशन फिल्म एक प्रकार से सिखों के इतिहस की गौरव गाथा है। हैरी बावेजा ने पिछली फिल्मा की तरह ही इसे एनीमेशन का फॉर्म दिया है। बंदा सिंह की गौरव गाथा शौर्यपूर्ण है। वॉयसओवर और संवादों से इस एनीमेश फिल्म के सभी किरदारों को सजीव किया गया है। दिक्कत कहानी या नैरेशन में नहीं है। वह उत्तम दर्जे का है। एनीमेशन उसी प्रकार आला दर्जे का नहीं है। इसी साल ‘जुंगल बुक’ एनीमेशन फिल्म हिंदी में रिलीज हुई। उसकी तुलना में भारतीय एनीमेशन फिल्में काफी पिछड़ी हुई हैं। फिल्म देखते समय संवाद, पार्श्व संगीत और परिदृश्य से कहानी कारगर तरीके से संप्रेषित हो जाती है, लेकिन गौर करने पर एनीमेशन किरदारों की भाव भंगिमा संवादों या भावों के अनुरूप नहीं बदलती है। पुतलियां कम हिलती हैं। शरीर के अंगों में भी ज्यादा हलचल नहीं दिखती। इस फिल्म की यह बड़ी सीमा है।"
"फिल्‍म रिव्‍यू: पहली से ढीली, रॉक ऑन 2 (2.5 स्‍टार)",2.5,"-अजय बह्मात्मज हिंदी फिल्मों में सीक्वल पिछली या पुरानी फिल्मों से कम ही जुड़ते हैं। ‘रॉक ऑन 2’ और ‘रॉक ऑन’ में अनेक चीजें जुड़ी हुई हैं। मुख्य किरदारों में आदि, जो और केडी हैं। पिछली फिल्म के बाद उनके रास्ते अलग हो चुके हैं। दोनों फिल्मों में आठ सालों का अंतर है। इस अंतर को रियल मान लें तो पिछले आठ सालों में आदि मुंबई छोड़ कर मेघालय में बस गया है। वह वहां के एक गांव में को-ऑपरेटिव सिस्टम से विकास के काम में लगा है। जो ने एक पॉश क्लब खोल लिया है और रियलिटी शो में जज बनता है। केडी अभी तक म्यूजिक के धंधे में है। केडी चाहता है कि फिर से सारे दोस्त मिलें और अपने बैंड ‘मैजिक’ को रिवाइव करें। आदि के जन्मदिन पर सभी दोस्त मेघालय में मिलते हैं। वहां फिर से बैंड को रिवाइव करने की बात उठती है। आदि राजी नहीं होता। बैक स्टोरी सामने आती है कि वह पश्चाताप में जल रहा है। उसे लगता है कि युवा म्यूजिशियन राहुल शर्मा ने उसके नजरअंदाज करने की वजह से ही जान ली। इस बीच एक हादसा और कई संयोग होते हैं। पिछली फिल्म से नई फिल्म को जोड़ने के लिए लेखक-निर्देशक ने यह छूट ली है। स्क्रिप्ट में जिया का आगमन होता है। पंडित विभूति की बेटी जिया भी संगीत में रुचि रखती है, लेकिन अपने पिता के शास्त्रीय पूर्वाग्रहों की वजह वह कुछ भी नहीं करना चाहती। पंडित विभूति से प्रभावित उदय से हुई मुलाकात और घटनाएं उसे संगीत में खींच ले आती हैं। हादसे की वजह से आदि मुंबई लौट आया है। केडी और जो चाहते हैं कि वह मुंबई में रुके और बैंड के लिए कुछ करे। आदि की बीवी भी यही चाहती है। सभी की चाहत से संयोग बनते हैं और हम देखते हैं कि आदि संगीत में एक्टिव होता है। वह संगीत में जिया की मदद भी करता है। जिया ऐसे ही संयोगों से तीनों दोस्तों के बैंड का हिस्सा बन जाती है। इस बार बैंड के एक्टिव होने का बड़ा कारण जिया बनती है। साथ ही मेघालय के विकास और वहां की समस्याओं पर ध्यान देने का सामाजिक मुद्दा भी बैंड के साथ चिपका दिया जाता है। फिल्म के साथ मेघालय का मुद्दा ढंग से मेल नहीं करता। और फिर वहां की राजनीति, सरकारी उदासीनता और भ्रष्टाचार का मामला... सब कुछ जबरदस्ती ठूंसा हुआ लगता है। मेघालय के दृश्यों में वहां के कलाकरों को शामिल कर निर्देशक ने विश्वसनीयता लाने की कोशिश की है, लेकिन यह विश्वसनीयता ऊपरी होकर रह जाती है। स्थानीय दुर्दशा का सतही चित्रण फिल्म के लिए उपयोगी और कारगर नहीं बन पाता। ‘रॉक ऑन 2’ की पटकथा ढीली है। ‘मैजिक’ बैंड के तीनों दोस्तों में सिर्फ आदि की व्यथा और पश्चाताप को लेकर आगे बढ़ती कहानी केडी और जो की आठ सालों की यात्रा को चंद वाक्यों में निबटा देती है। वहीं जिया की एंट्री की ठोस वजह नहीं है। फिल्म में पंडित विभूति के शास्त्रीय पूर्वाग्रह के कारण भी जाहिर नहीं होते। सिर्फ फ्यूजन का विरोधी होना पूरा जवाब नहीं है। ‘रॉक ऑन 2’ में तर्क और कार्य-कारण का खयाल नहीं रखा गया है। इस वजह से मुंबई और मेघालय के तार कनेक्ट नहीं हो पाते। ’रॉक ऑन 2’ में पिछली फिल्म की तरह ही संगीत का प्रवाह है। फिल्म की पृष्ठाभूमि में संगीत का पूरा उपयोग हुआ है। एक स्तर पर वह समकालीन फिल्मों से बेहतर है, फिर भी वह आठ साल पहले की ‘रॉक ऑन’ के संगीत की तरह झंकृत नहीं करता। नए गीतों में भावनाओं की ताजगी नहीं है। संक्षेप में सीक्वल का संगीत पिछली फिल्म से कमजोर और साधारण है। परफार्मेंस की बात करें तो फरहान अख्तर और पूरी ईमानदारी और संजीदगी से आदि के किरदार को समकालीन रंग देते हैं। वे आदि के द्वंद्व, अपराध बोध और पश्चाताप के साथ जीते हैं। जिया उनकी जिंदगी में फिर से संगीत भरती है और उन्हें एक मकसद भी मिल जाता है। गौर करें कि वे सामाजिक कार्य के फ्रंट पर विफल रहते हैं। सांगीतिक अभियान के बाद ही उन्हें वहां सफलता मिलती है। abrahmatmaj@mbi.jagran.com"
फिल्म रिव्यू : तंग गलियों की मोहब्‍बत 'डोंगरी का राजा' (2 स्‍टार),2.5,"अजय ब्रह्मात्मज    डोंंगरी मुंबई की एक बस्ती है। अंडरवर्ल्ड के सरगनाओं के लिए कुख्यात यह बस्ती सदियों पुरानी है। अंग्रेजों के समय बसाई गई इस बस्ती का इतिहास 400 साल से अधिक का है। आजादी के बाद के दिनों में हाजी मस्तान, करीम लाला, दाउद इब्राहिम, छोटा शकील, अरूण गवली और रामा नाईक की वजह से यह बस्ती अंडरवर्ल्ड गतिविधियों का प्रमुख केंद्र मानी जाती है। हादी अली अबरार की फिल्म ‘डोंगरी का राजा’ टायटल की वजह से जिज्ञासा बढ़ाती है। पहला अनुमान यही होता है कि यह निश्चित ही अंडरवर्ल्ड की कहानी होगी। ‘डोंगरी का राजा’ अंडरवर्ल्ड की पृष्ठभूमि में एक प्रेमकहानी है। इस प्रेमकहानी के प्रमुख किरदारों को दो नए कलाकारों ने निभाया है। गशमीर महाजन और रिचा सिन्हा ने राजा और रितू की भूमिकाओं में हैं। राजा इस फिल्म का नायक है। वह डोंगरी के अंडरवर्ल्ड सरगना मंसूर अली का शार्प शूटर है। मंसूर अली की बीवी उसे अपने बेटे की तरह मानती है और मंसूर अली भी उसे पसंद करता है। युवा और ईमानदार पुलिस अधिकारी सिद्धांत उसे गिरफ्तार करने में असफल रहता है, क्योंकि मंसूर और राजा के खिलाफ सबूत नहीं हैं। सिद्धांत को आखिरकार एक करीबी से मदद मिलती है। इस मदद के पहले और बाद में भी राजा और सिद्धांत के बीच चूहे-बिल्ली का खेल चलता रहता है। बीच-बीच में मंसूर अली की रोबीली आवाज और मौजूदगी अहसास दिलाती रहती है कि फिल्मोंं का बैकड्राप अंडरवर्ल्ड है। निर्देशक का मूल उद्देश प्रेमकहानी दिखाना है। खास परिस्थिति में दो भिन्न पृष्ठाभूमि के किरदार प्रेम की अनुभूति से विवश होकर पैंतरे बदलते हैं और एक-दूसरे के लिए कुर्बान होने के लिए तैयार रहते हैं।  अवधि- 140 मिनट abrahmatmaj@mbi.jagran.com"
फिल्म रिव्यू : रावण के नजरिए से 'महायोद्धा राम' (2 स्‍टार),2.5,"अजय ब्रह्मात्मज हिंदी में एनीमेशन फिल्में कम बनती हैं। एनीमेशन को मुख्य रूप से कार्टून और विज्ञापनों तक सीमित कर दिया गया है। कुछ सालों पहले एक साथ कुछ फिल्मेंं आई थीं। उन्हें भी बच्चों को ध्यान में रख कर बनाया गया था। यही बात ‘महायोद्धा राम’ के बारे में भी कही जा सकती है। रोहित वैद के निर्देशन में बनी इस एनीमेशन फिल्म में राम की कहानी है। रामलीला देख चुके और रामचरित मानस पढ़ चुके दर्शकों को यह एनीमेशन फिल्म देखते हुए उलझन हो सकती है। एक तो लेखक ने ‘महायोद्धा राम’ की कहानी रावण के नजरिए से लिखी है। फिल्म देखते हुए प्रसंग और घटनाओं के चित्रण में रावण की साजिश दिखाई गई है। राम के बाल काल से लेकर अंतिम युद्ध तक रावण की क्रिया और राम की प्रतिक्रिया है। रावण को पहले ही दृश्य में राक्षस बता दिया जाता है और राम को अवतार बताया गया है। राक्षस किसी भी तरह अवतार की इहलीला समाप्त करना चाहता है। रामकथा के क्रम और कार्य व्यापार में भी तब्दीली की गई है। किरदारों के एनीमेशन स्वरूप गढ़ने में कल्पना का अधिक सहारा नहीं लिया गया है। एक राम नीलवर्ण के हैं। राक्षसों को अजीबोगरीब आकृतियां दी गई हैं, जो पश्चिम की एनीमेशन फिल्मों से प्रेरित और प्रभावित लगती हैं। परिवेश और पृष्ठभूमि की सज्जा पर समुचित ध्यान नहीं दिया गया है। जंगल, पहाड़, नदियां और जीव-जंतु के एनीमेशन में प्रभाव नहीं है। एनीमेशन की दुनिया काफी आगे बढ़ चुकी है। यह फिल्म कुछ साल पुरानी लगती है। एनीमेशन के साथ वीएफएक्स के इस्तेमाल से ऐसी फिल्में अच्छी लगती हैं। ’महायोद्धा राम’ कि किरदारों को फिल्म कलाकारों ने आवाजें दी हैं। सदाशिव अमरापुरकर, कुणाल कपूर, जिमी शेरगिल, गुलशन ग्रोवर, मौनी राय और अमीन सयानी की आवाजों से ही थोड़ा-बहुत प्रभाव बना है। इस फिल्म की कथा-पटकथा समीर शर्मा और रोहित वेद की है। उन्होंने अपनी सुविधा और सोच से रामकथा के हिस्सों को लिया और छोड़ा है। इस फिल्म के गीतकार जावेद अख्तर और संवाद लेखक वरूण ग्रोवर भी जुड़े हैं। उनकी मौजूदगी के बावजूद गीत और संवाद बेअसर हैं। हो सकता है कि उन्हें कहा गया हो कि इसे खिलंदड़े अंदाज में पेश करना है। फिल्म में राम और सीता मार्शल आर्ट्स की प्रैक्टिस करते नजर आते हैं। इस फिल्म पर लोकप्रिय संस्कृति का स्पष्ट असर है। इस फिल्म में किरदारों को भाषा देने की पॉलिटिक्स समझ के परे है। पूरी फिल्म हिंदी में बन सकती थी, क्योंकि मंथरा को पुरबिया, वानरों को हरियाणवी और कैकेयी को हिंदी की कोई बोली दी गई है? क्या दासियां और कुमाता हिंदी की बोलियां बोलती हैं। "
"फिल्म रिव्यू : उलझनें, प्‍यार व दोस्‍ती की  'ऐ दिल है मुश्किल' (3 स्‍टार)",2.5,"अजय ब्रह्मात्मज बेवजह विवादास्पद बनी करण जौहर की फिल्मि ‘ऐ दिल है मुश्किल’ चर्चा में आ चुकी है। जाहिर सी बात है कि एक तो करण जौहर का नाम, दूसरे रणबीर कपूर और ऐश्वर्या राय बच्चन की कथित हॉट केमिस्ट्री और तीसरे दीवाली का त्योाहार...फिल्म करण जौहर के प्रशंसकों को अच्छी लग सकती है। पिछले कुछ सालों से करण जौहर अपनी मीडियाक्रिटी का मजाक उड़ा रहे हैं। उन्होंने अनेक इंटरव्यू में स्वीकार किया है कि उनकी फिल्में साधारण होती हैं। इस एहसास और स्वीकार के बावजूद करण जौहर नई फिल्म में अपनी सीमाओं से बाहर नहीं निकलते। प्यार और दोस्ती की उलझनों में उनके किरदार फिर से फंसे रहते हैं। हां, एक फर्क जरूर आया है कि अब वे मिलते ही आलिंगन और चुंबन के बाद हमबिस्तर हो जाते हैं। पहले करण जौहर की ही फिल्मों में एक लिहाज रहता था। तर्क दिया जा सकता है कि समाज बदल चुका है। अब शारीरिक संबंध वर्जित नहीं रह गया है और न कोई पूछता या बुरा मानता है कि आप कब किस के साथ सो रहे हैं? ‘ऐ दिल है मुश्किल’ देखते हुए पहला खयाल यही आता है कि इस फिल्म को समझने के लिए जरूरी है कि दर्शकों ने बॉलीवुड की अच्छी खुराक ली हो। फिल्मों, फिल्म कलाकारों, गायकों और संगीतकारों के नाम और काम से नावाकिफ दर्शकों को दिक्कत हो सकती है। करण जौहर की इस फिल्म में प्यार और दोस्ती का एहसास बॉलीवुड के आकाश में ही उड़ान भर पाता है। पहले भी उनकी फिल्मों में हिंदी फिल्मों के रेफरेंस आते रहे हैं, लेकिन इस बार फिल्मों की छौंक की अधिकता फिल्मोंं के मनोरंजन का स्वाद बिगाड़ रही है। करण जौहर सीमित कल्पना के लेखक-निर्देशक हैं। उनकी फिल्मों को ‘जंक फूड’ के तर्ज पर ‘जंक फिल्म’ कहा जा सकता है। इसकी पैकेजिंग खूबसूरत रहती है। नाम और टैग लाईन आकर्षक होते हैं। उनका चटपटा स्वाद चटखारे देता है। लेकिन जैसा कहा और माना जाता है कि ‘जंक फूड’ सेहत के लिए अच्छाा नहीं होता, वैसे ही ‘जंक फिल्म’ मनोरंजन के लिए सही नहीं है। इस फिल्म में लखनऊ थोड़ी देर के लिए आया है। पूरी फिल्म मुख्य रूप से लंदन में शूट की गई है। कुछ सीन विएना में हैं। मजेदार तथ्य है कि ऐसी फिल्मों के किरदारों के आसपास केवल हिंदीभाषी किरदार ही रहते हैं। स्थानीय समाज और देश से उनका रिश्ता नहीं होता। इस फिल्म के दो प्रमुख किरदारों अयान और सबा को ब्रिटिश पासपोर्ट होल्डर दिखाया गया है। करण जौहर की फिल्मों के किरदार भी अमीर ही नहीं, बहुत अमीर होते हैं। उनकी इमोशनल मुश्किलें होती हैं। वे रिश्तों में ही रिसते और पिसते रहते हैं। ‘ऐ दिल है मुश्किल’ में अयान मोहब्बत की तलाश में भटकता रहता है। फिल्म में चित्रित उसके संपर्क में आई दोनों लड़कियां उसे टूट कर प्यार करती हैंं, लेकिन अयान अंदर से खाली ही रहता है। उसका यह खालीपन उसे मोहब्बत से मरहूम रखता है। करण जौहर की फिल्मों में कॉस्ट्यूम का खास महत्व होता है। इस फिल्म में भी उन्होंने अपने कलाकारों को आकर्षक परिधानों में सजाया है। उन्हें भव्य परिवेश में रख है। भौतिक सुविधाओं से संपन्न उनके किरदार समाज के उच्च वर्ग का प्रतिनिधित्व करते हैं। ऐसे किरदार मध्वर्गीय और निम्नमध्यवर्गीय दर्शकों को सपने और लालसा देते हैं। यकीन करें करण जौहर की फिल्में दर्शकों को बाजार का कंज्यूमर बनाती हैं। उनकी लक-दक और बेफिक्र जिंदगी आम दर्शकों को आकर्षित करती है। करण जौहर ने इस बार रणबीर कपूर, अनुष्का शर्मा और ऐश्वर्या राय बच्चन को प्रमुख भूमिकाओं में रखा है। वे अपने लकी स्टार शाह रूख खान को बहाने से ले आते हैं। एक सीन में आलिया भट्ट भी दिखाई दे जाती हैं। रणबीर कपूर और ऐश्वर्या राय बच्चन के बीच की केमिस्ट्री तमाम प्रचार के बावजूद हॉट नहीं लगती। रणबीर कपूर और अनुष्का शर्मा के बीच की केमिस्ट्री और अंडरस्टैंरडिंग ज्यादा वर्क करती है। रणबीर कपूर ने प्यार में थके-हारे और अधूरे युवक के किरदार को अच्छी तरह निभाया है। वे कमजोर दिखने वाले दृश्यों में सचमुच लाचार दिखते हैं। उन्होंने अयान के अधूरेपन को अच्छी तरह व्यक्त किया है। अनुष्का शर्मा किरदार और कलाकार दोनों ही पहलुओं से बाजी मार ले जाती हैं। अलीजा का फलक बड़ा और अनेक मोड़ों से भरा है। अनुष्का शर्मा उन्हें पुरअसर तरीके से निभाती हैं। ऐश्वर्या राय बच्चन के हिस्से अधिक सीन नहीं आए हैं, लेकिन उन्हें खूबसूरत और प्रभावशाली संवाद मिले हैं। उर्दू के ये संवाद भाव और अर्थ से पूर्ण हैं। इस नाज-ओ-अंदाज की शायरा फिल्मों से लेकर जिंदगी में आ जाए तो शायरी के कद्रदान बढ़ जाएं। यों वह अपना दीवान बायीं तरफ से पलटती हैं (शायद निर्देशक और कलाकार को खयाल नहीं रहा होगा कि उर्दू की किताबें दायीं तरफ से पलटी जाती हैं)। भाषा के व्यवहार की एक भूल खटकती है, जब एक संवाद में ‘मक्खियों के मंडराने’ का जिक्र आता है। मंडराते तो भंवरे हैं। मक्खियां भिनभिनाती हैं। फिल्म का गीत-संगीत प्यार और दोस्ती के एहसास के अनुरूप दर्द, ख्वाहिश और मोहब्बत की भावनाओं से भरा है। फिल्म में जहां-तहां पुराने गानों का भी इस्तेामाल हुआ है। फिल्म में एक सबा शायरा और अयान गायक है, इसलिए गानों को फिल्म में पिरोने की अच्छी गुंजाइश रही है। "
फिल्म रिव्यू: एक्शन और इमोशन से भरपूर 'शिवाय' (3.5 स्‍टार),2.5," -अजय ब्रह्मात्मज  अजय देवगन की ‘शिवाय’ में अनेक खूबियां हैं। हिंदी में ऐसी एक्शन फिल्म नहीं देखी गई है। खासकर बर्फीली वादियों और बर्फ से ढके पहाड़ों का एक्शन रोमांचित करता है। हिंदी फिल्मों में दक्षिण की फिल्मों की नकल में गुरूत्वाकर्षण के विपरीत चल रहे एक्शन के प्रचलन से अलग जाकर अजय देवगन ने इंटरनेशनल स्तर का एक्शन रचा है। वे स्वयं ही ‘शिवाय’ के नायक और निर्देशक हैं। एक्शन दृश्यों में उनकी तल्लीनता दिखती है। पहाड़ पर चढ़ने और फिर हिमस्खलन से बचने के दृश्यों का संयोजन रोमांचक है। एक्शन फिल्मों में अगर पलकें न झपकें और उत्सुकता बनी रहे तो कह सकते हैं कि एक्शन वर्क कर रहा है। ‘शिवाय’ का बड़ा हिस्सा एक्शन से भरा है, जो इमोशन को साथ लेकर चलता है।  फिल्म शुरू होती है और कुछ दृश्यों के बाद हम नौ साल पहले के समय में चले जाते हैं। शिवाय पर्वतारोहियों का गाइड और संचालक है। वह अपने काम में निपुण और दक्ष है। उसकी मुलाकात बुल्गारिया की लड़की वोल्गा से होती है। दोनों के बीच हंसी-मजाक होता है और वे एक-दूसरे को भाने लगते हैं। तभी हिमपात और तूफान आता है। इस तूफान में शिवाय और वोल्गा फंस जाते हैं। बर्फीले तूफान से बचने के लिए वे अपने तंबू में घुसते है। वह तंबू एक दर्रे में लटक जाता है। यहीं दोनों का सघन रोमांस और प्रेम होता है। चुंबन-आलिंगन के साथ उनकी प्रगाढ़ता दिखाई जाती है। लेखक संदीप श्रीवास्तव ने नायक-नायिका प्रेम की अद्भुत कल्पना की है। कह सकते हैं कि हिंदी फिल्मों में पहली बार ऐसा प्रेम दिखा है। आम हिंदी फिल्मों की तरह ही नायिका गर्भवती हो जाती है। वोल्गा अभी मां बनने के लिए तैयार नहीं है, लेकिन शिवाय को संतान चाहिए। आखिरकार वोल्गा इस शर्त पर राजी होती है कि वह प्रसव के बाद बच्चे का मुंह देखे बगैर अपने देश लौट जाएगी। कहानी इसी अलगाव से पैदा होती है। घटनाएं जुड़ती हैं और फिल्म आगे बढ़ती है। शिवाय अपनी बेटी का नाम गौरा रखता है। बाप-बेटी के बीच गहरा रिश्ता है। दोनों एक-दूसरे पर जान छिड़कते हैं। गौरा को मां की कमी नहीं महसूस होती। एक भूकंप के बाद अचानक मां का पत्र उसके हाथ लगता है। वह जिद कर बैठती है कि उसे मां से मिलना है। शिवाय आरंभिक इंकार के बाद बुल्गारिया जाने के लिए राजी हो जाता है। बाप-बेटी बुल्गारिया पहुंचते हैं, लेकिन मां ने अपना ठिकाना बदल लिया है। वे भारतीय दूतावास की मदद लेने आते हैं तो वहां एक बिहारी अधिकारी मिलते हैं। उनके इंट्रोड्यूसिंग सीन में बिहारी लहजे और स्वभाव पर जोर दिया गया है, जो बाद में लेखक, निर्देशक और कलाकार भूल जाते हैं। बहरहाल, बुल्गारिया में कुछ अप्रत्याकशित घटता है और शिवाय को फिर से एक्शन मोड में आ जाने का मौका मिलता है। एक्शन और इमोशन से लबरेज इस फिल्म में चाइल्ड ट्रैफिकिंग का मुद्दा भी आ जुड़ता है। उसकी भयावहता और इंटरनेशनल तार से भी हम वाकिफ होते हैं। पता चलता है कि कैसे सिर्फ 72 घंटों में गायब किए गए बच्चों को ठिकाना लगा दिया जाता है। अजय देवगन की यह फिल्म एक्शन और इमोशन के लिए देखी जा सकती है। अजय देवगन ने एक्शन का मानदंड बढ़ा दिया है। चूंकि वे पहली फिल्म से ही एक्शन में प्रवीण है, वे इस रोल और एक्शन में जंचते हैं। उन्होंने एक्शन के साथ अपनी अदाकारी के जलवे भी दिखाए हैं। नाटकीय और इमोशनल दृश्यों में उनकी आंखें और चेहरे के भाव बोलते हैं। वोल्गा बनी एरिका कार के हिस्से कम सीन आए हैं। उन्हें मुख्य रूप से खूबसूरत दिखना था। वह दिखी हैं। अभिनय और दृश्य के लिहाज से सायशा को अधिक स्पेस मिला है। पहली फिल्म होने के बावजूद वह अपनी मौजूदगी दर्ज करती हैं। वह अच्छी लगती हैं। उन्होंने अपने किरदार के द्वंद्व को समझा और पेश किया है। बेटी गौरा की भूमिका में एबिगेल एम्स बहुत एक्सप्रेसिव हैं। एबिगेल मूक किरदार में है, लेकिन वह अपने एक्सप्रेशन और अंदाज से सारे इमोशन बखूबी जाहिर करती हैं। अजय देवगन की ‘शिवाय’ में शिव का धार्मिक या आध्यात्मिक पक्ष नहीं है। शिवाय की शिव में श्रद्धा है और उसके स्वभाव में शैवपन है। बाकी वह ट्रैडिशनल भारतीय पुरुष है, जो परिवार, संतान और पारिवारिक मूल्यों को तरजीह देता है। देखें तो वोल्गा पश्चिम की लड़की है। वे ऐसे इमोशन में यकीन नहीं करती है। वह बेटी को सौंप कर शिवाय की जिंदगी से निकल जाती है। हालांकि बाद में लेखक ने उसकी ममता जगा दी है, फिर भी वह शिवाय और गौरा के साथ नहीं आती। ‘शिवाय’ इमोशनल फिल्म है, लेकिन हिंदी फिल्मों के प्रचलित मैलोड्रामा से बचती है। अजय देवगन का प्रयास सराहनीय है। उन्होंने हर स्तर फिल्म की हद बढ़ाई है। अवधि- 172 मिनट abrahmatmaj@mbi.jagran.com "
फिल्‍म रिव्‍यू : '31 अक्‍टूबर' खौफनाक रात की कहानी (2 स्‍टार),2.5,"अजय बह्मात्मज आधुनिक भारत का वह काला दिन था। देश की प्रधानमंत्री इंदिरा गांधी को उनके अंगरक्षकों ने ही गोली मार दी थी। शाम होते-होते पूरी दिल्ली में सिख विरोधी दंगा फैल गया था। घरों-गलियों में सिखों को मारा गया था। अंगरक्षकों के अपराध का परिणाम पूरे समुदाय को भुगतना पड़ा था। इस दंगे में सत्ता धारी पार्टी के अनेक नामचीन नेता भी शामिल थे। अनेक जांच आयोगों की रिपोटों के बावजूद अभी तक कोई गिरफ्तारी नहीं हुई है। 31 अक्टूबर के अगले कुछ दिनों तक चले इस दंगे में सरकारी आंकड़ों के मुताबिक 2186 सिखों की जानें गई थीं, जबकि अनुमान 9000 से अधिक का है। 32 साल होने को आए। दंगों से तबाह हुए परिवारों को अब भी उम्मीद है कि अपराधियों और हत्या रों को सजा मिलेगी। भारतीय राजनीति और समाज का सच इस उम्मीद के विपरीत है। यहां सत्तातधारी पार्टियों के उकसाने पर धार्मिक दंगे-फसाद होते हैं। सरकारें बदल जाती है, तब भी अपराधी पकड़े नहीं जाते। हताशा होती है विभिन्न राजनीतिक पार्टियों की इस खूनी मिलीभगत से। फिल्म के नायक देवेन्दर को अभी तक उम्मीद है कि न्याय मिलेगा, जबकि उसकी बीवी तेजिन्दर ने हालात स्वीकार कर लिया है। उसे कोई उम्मीद नहीं है। वह देवेन्दर की फाइल फाड़ देती है, जिसमें उस दंगे की अखबारी कतरनें हैं। देश में अनेक देवेन्दर और तेजिन्दर के परिवार होंगे। ’31 अक्टूबर’ फिल्म उसी खौफनाक रात की कहानी है। एक मध्यवर्गीय परिवार के किरदारों को लेकर हैरी सचदेवा ने इसका निर्माण किया है। फिल्म के निर्देशक शिवाजी लोटन पाटिल हैं। सीमित बजट में बनी यह फिल्म लेखक-निर्देशक के नेक इरादों के बावजूद उस रात के खौफ की झलक भर दे पाती है। लेखक-निर्देशक ने सपाट तरीके से इसे पेश किया है। फिल्म में स्थिति की गहराई और नाटकीयता नहीं है। इस विषय पर बनी फिल्म के लिए आवश्यक सम्यक अंतर्दृष्टि की कमी लेखन, निर्देशन और दृश्य संयोजन में दिखाई देती है। सच है कि ऐसे विषयों की फिल्में सीमित बजट में नहीं बनाई जा सकतीं। ’31 अक्टूबर’ देखते हुए तकलीफ होती है कि एक जरूरी फिल्म सरोकारी जल्दबाजी और संसाधनों की कमी की शिकार हो गई। निस्संदेह फिल्म का सरोकार मानवीय और बड़ा है। यह प्रासंगिक भी है। हम देख सकते हैं कि कैसे उन्मादी समूह किसी एक धार्मिक समुदाय के खिलाफ होकर समाज में तबाही ला सकता है। ऐसे माहौल में पुलिस और प्रशासन दंगाइयों के साथ हो जाएं तो भयंकर तबाही हो सकती है। सिख विरोधी दंगों के साक्ष्य और रिपोर्ट इसके गवाह हैं। ’31 अक्टूबर’ मे देवेन्दर के परिवार के जरिए हम सिर्फ एक घर, एक परिवार और एक गली से गुजरते हैं। यही एकांगिता फिल्म की कमी बन गई है।   "
फिल्‍म रिव्‍यू : किताब जैसी 'इनफर्नो' (2.5 स्‍टार),2.5,"अजय बह्मात्मज डैन ब्राउन के उपन्यास पर आधारित रॉन होवार्ड की फिल्म ‘इनफर्नो’ का भारत में सबसे बड़ा आकर्षण इरफान खान हैं। इनकी वजह से फिल्म का एक भारतीय ट्रेलर भारत में जारी किया गया। यह भ्रम बनाया गया कि इस फिल्म में इरफान खान की भूमिका टॉम हैंक्स को टक्कर देगी। ऐसे प्रशंसक दर्शकों को ‘इनफर्नो’ निराश करेगी। प्रचार के मुताबिक इसमें इरफान खान हैं। उन्हें महत्वपूर्ण किरदार भी मिला है, लेकिन स्क्रीन प्रेजेंस के लिहाज से यह अपेक्षाकृत छोटा है। डेविड कोएप ने मूल उपन्यास को स्क्रिप्ट में बदला है। उन्होंने पहले भी डैन ब्राउन के उपन्यास की फिल्म स्क्रिप्ट तैयार की है। पिछले अनुभवों से उन्हें लाभ हुआ है। उपन्यास की आत्मा के साथ उसके शरीर को भी उन्होंने फिल्म में जस का तस रखा है। यही वजह है कि निर्देशक रॉन होवार्ड की कोशिशों के बावजूद फिल्म साधारण ही रह जाती है। भारत में डैन ब्राउन लोकप्रिय लेखक हैं। विदेश में उन्हें एयरपोर्ट रायटर का दर्जा हासिल है। भारत समेत अनेक देशों में साधारण उपन्यासों पर बेहतरीन फिल्में बनती रही हैं, लेकिन यह फिल्म उपन्यास की सीमाओं में ही रह जाती है। रॉन होवार्ड ने इरफान खान के साथ टॉम हैंक्स, फेलिसिटी जोन्स, बेन फोस्टर और ओमर साई जैसे कलाकारों को चुना है। इन कलाकारों ने सौंपी गई भूमिकाओं को ढंग से निभाया है। फिल्म की कमजोरी इसकी पटकथा है, जो विश्वसनीयता पैदा नहीं कर पाती। ज्यादातर दृश्य रोचक शुरूआत के बाद बीच में ही अटक और फिर भटक जाते हैं। एक्शन और तकनीकी प्रभावों के बावजूद फिल्म प्रभावित नहीं करती। इटली के फ्लोरेंस शहर की पृष्ठभूमि भी कारगर नहीं हो पाती। हां, क्लाइमेक्स के पहले फिल्म गति पकड़ती है। अंतिम दृश्योंं में स्पेशल इफेक्ट और किरदारों के सम्मिलित योगदान से फिल्म पटरी पर आती लगती है। ‘इनफर्नो’ इसी सीरिज की पिछली फिल्मों की तरह साधारण रह जाती है। सफल और योग्य’ कलाकार भी उसे स्क्रिप्ट के सीमाओं से नहीं निकाल पाते।  "
"फिल्म रिव्यू: गालियां और गलियां, 'सात उचक्के' (2.5 स्‍टार)",2.5,"-अजय बह्मात्मज संजीव शर्मा की ‘सात उचक्के’ का सबसे बड़ा आकर्षण मनोज बाजपेयी, के के मेनन और विजय राज का एक साथ एक फिल्म में होना है। तीनों थिएटर की पृष्ठभूमि से आए अभिनेता हैं। तीनों की शैली में हल्की भिन्नता है। फिल्म के कुछ दृश्यों में तीनों साथ हैं। उन दृश्यों में हंसी की स्वच्छंद रवानी है। वे एक-दूसरे को स्पेस देते हुए अपनी मौजूदगी और शैली से खुश करते हैं। अपने निजी दृश्यों में उनका हुनर दिखता है। लेखक-निर्देशक संजीव शर्मा तीनों के साथ पुरानी दिल्ली की उन गलियों में घूसे हैं, जिनसे हिंदी सिनेमा अपरिचित-सा रहा है। पुरानी दिल्ली के निचले तबके के ‘सात उचक्कों’ की कहानी है यह। 'सात उचक्के’ में पुरानी दिल्ली की गलियां और गालियां हैं। गालियों की बहुतायत से कई बार आशंका होती है कि कहीं लेखक-निर्देशक स्थानीयता के लोभ में असंयमित तो नहीं हो गए हैं। फिल्म के सातों उचक्कों का कोई भी संवाद गालियों के बगैर समाप्त नहीं होता। भाषा की यह खूबी फिल्म के आनंद में बाधक बनती है। हां, पुरानी दिल्ली की तंग गलियां इस फिल्म में अपनी खूबसूरती के साथ हैं। किरदारों के आपसी संबंधों में राजधानी दिल्ली का असर नहीं है। हिंदी फिल्मों में ऐसे लुम्पेन कैरेक्टर खत्म हो गए हैं। ‘सात उचक्के’ इस वजह से भी असहज करती है। हमें ऐसे रॉ और निम्न वर्गीय कैरेक्टर देखने की आदत नहीं रही। फिल्म के सातों किरदार उचक्के हैं। अपराध की दुनिया में चोरों से निचले दर्जे के अपराधी होते हैं उचक्के। इनका काम सामान छीन कर भागना होता है। टूटपुंजिया अपराधियों की यह जमात फिल्म में एकजुट होकर एक बड़ी लूट की कोशिश करती है। इस कोशिश में उनसे गलतियां होती हैं और वे लगातार फंसते चले जाते हैं। उनके निजी हित और स्वार्थ छोटे हैं। दरअसल, उचक्कों का सरगना प्रेम में पड़ गया है। प्रेमिका की मां के सामने अपनी संपन्नता जाहिर करने के लिए वह बड़ा अपराध रचता है। संजीव शर्मा ने पुरानी दिल्ली के आम किरदारों की छोटी ख्वाहिशों को लेकर ‘सात उचक्के’ का प्रहसन तैयार किया है, जो लक-दक दिल्ली की उन गलियों के दर्शन कराती है जो आधुनिकता से दूर आज भी दशकों पुराने शहर में जी रही है। उनके पास आधुनिक चीजें (मोबाइल फोन, कपड़े और दूसरे सामान) आ गए हैं, लेकिन सोच और समझ के स्तर पर वे पुराने समय के भंवर में फंसे हैं। फिल्म देखते समय उन किरदारों की मासूमियत पर भी हंसी आती है। मनोज बाजपेयी ने पहली बार कॉमिकल किरदार को निभाया है। वे अपने किरदार के साथ इन गलियों में रच-बस गए हैं। के के मेनन और विजय राज उनका पूरा साथ देते हैं। फिल्म में अन्नू कपूर और अनुपम खेर भी विशेष भूमिकाओं में हैं। फिल्म में कुछ जोड़े बगैर वे अपने दृश्यों को निभा ले जाते हैं।"
"फिल्‍म रिव्‍यू-  न डर, न हंसी, 'तूतक तूतक तूतिया' (1.5 स्‍टार)",2.5," कृष्णा मुंबई में रहता है। वह तमिल है। उसे तलाश है अंग्रेजी बोलने में माहिर मॉडर्न लड़की की, जिसका ग्रामर ठीक हो। वह 27 लड़कियों को प्रोपोज कर तीस बार रिजेक्ट हो चुका है। संयोग कुछ ऐसा बनता है कि उसे पैतृक गांव जाना पड़ता है। वहां आनन-फानन में उसकी शादी देवी से कर दी जाती है। मुंबई लौटने पर वह देहाती बीवी से दुखी रहता है। एक परालौकिक घटना घटती है। उसमें रुबी की आत्मा प्रवेश कर जाती है। रुबी हिंदी फिल्मों की हीरोइन बनने में असफल रहने पर हताशा में आत्महत्या कर चुकी है। रुबी की आत्मा किसी को तंग नहीं करती। वह हीरोइन बनने की ख्वाहिश देवी के जरिए पूरी करती है। देवी और रुबी दो आत्माएं एक ही शरीर में रहती हैं, इससे उसके पति कृष्णा की मुश्किलें बढ़ती हैं। कुछ मजेदार प्रसंग होते हैं। थोड़ी हंसी आती है। थोड़ा गुस्सा भी आता है कि कहानी और किरदारों पर मेहनत क्यों नहीं की गई है। हां, फिल्म में सोनू सूद भी हैं। वे फिल्म स्टार राज खन्ना की भूमिका में हैं। वे सोनू सूद के रूप में भी आते तो दर्शक क्या कर लेते? उनकी फिल्म है। वे निर्माता हैं। किसी भी रूप में आएं। अफसोस यही है कि उनकी मौजूदगी फिल्म में कुछ जोड़ती नहीं है। यह फिल्म प्रभुदेवा के लिए देखी जा सकती है। उनकी कॉमिक टाइमिंग और डांसिंग स्टेप कमाल के हैं। उन्होंने इस फिल्म में पहली बार मुख्य किरदार यानी हीरो की भूमिका निभाई है। वे बुरे नहीं लगे हैं। तमन्ना देवी और रुबी के रूप में अपनी भूमिका निभा ले गई हैं। स्टार के सेक्रेटरी की भूमिका में मुरली शर्मा जंचे हैं। फिल्म अतार्किक है। घटनाओं और प्रसंगों में सामंजस्य नहीं है। अच्छी बात है कि यह फूहड़ नहीं है।"
"फिल्म रिव्यूः दो युगों की दास्तान, मिर्जिया (3 स्टार)",2.5,"-अजय बह्मात्मज राकेश ओमप्रकाश मेहरा की ‘मिर्जिया’ दो कहानियों को साथ लेकर चलती है। एक कहानी पंजाब की लोककथा मिर्जा-साहिबा की है। दूसरी कहानी आज के राजस्थान के आदिल-सूची की है। दोनों कहानियों का अंत एक सा है। सदियों बाद भी प्रेम के प्रति परिवार और समाज का रवैया नहीं बदला है। मेहरा इस फिल्म में अपनी शैली के मुताबिक दो युगों में आते-जाते हैं। ‘रंग दे बसंती’ उनकी इस शैली की कामयाब फिल्म थी। इस बार उनकी फिल्म दो कहानियों को नहीं थाम सकी है। दोनों कहानियों में तालमेल बिठाने में लेखक और निर्देशक दोनों फिसल गए हैं। अपारंपरिक तरीके से दो कहानियों का जोड़ने में वे ‘रंग दे बसंती’ की तरह सफल नहीं हो पाए हैं। गुलजार के शब्दों के चयन और संवादों में हमेशा की तरह लिरिकल खूबसूरती है। उन्हें राकेश ओमप्रकाश मेहरा आकर्षक विजुअल के साथ पेश करते हैं। फिल्म के नवोदित कलाकारोंं हर्षवर्धन कपूर और सैयमी खेर पर्दे पर उन्हें जीने की भरपूर कोशिश करते हैं। सभी की मेहनत के बावजूद कुछ छूट जाता है। फिल्म बांध नहीं पाती है। यह फिल्म टुकड़ों में अच्छी लगती है। दृश्य और दृश्यहबंध नयनाभिरामी हैं। लोकेशन मनमोहक हैं। फिल्म के भावों से उनकी संगत भी बिठाई गई है। मेहरा ने फिल्म के शिल्प पर काफी काम किया है। कमी है तो कंटेंट की। अतीत और वर्तमान की प्रेमकहानियों का प्रवाह लगभग एक सा है। गुलजार ने प्रयोग किया है कि अतीत की कहानी में संवाद नहीं रखे हैं। कलाकारों के मूक अभिनय को आज के संवादों से अर्थ और अभिप्राय मिलते हैं। फिल्म लोहारों की बस्ती से आरंभ होती है। लोहार बने ओम पुरी बतातेे है, 'लोहारों की गली है यह। यह गली है लोहारों की, हमेशा दहका करती है....यहां पर गरम लोहा जब पिघलता है, सुनहरी आग बहती है कभी चिंगारियां उड़ती हैं भट्ठी से कि जैसे वक्त मुट्ठी खोल कर लमहे उड़ाता है। सवारी मिर्जा की मुड़ कर यहीं पर लौट आती है। लोहारों की बस्ती फिर किस्सा साहिबां का सुनाती है...सुना है दास्तां उनकी गुजरती एक गली से तो हमेशा टापों की आवाजें आती हैं...’ उसके बाद अतीत के मिर्जा-साहिबां की कहानी दलेर मेंहदी की बुलंद आवाज के साथ शुरू होती है। ‘ये वादियां दूधिया कोहरे की...’ गीत की अनुगूंज पूरी फिल्म में है। राकेश ओप्रकाश मेहरा अपनी फिल्म म्यूजिकल अंदाज में पेश करते हैं। उन्होंने गुलजार के पंजाबी गीतों का समुचित इस्तेमाल किया है, लेकिन ठेठ पंजाबी शब्दों के प्रयोग से गीत के भाव समझने में दिक्कत होती है। हां, पंजाबीभाषी दर्शकों को विशेष आनंद आएगा, लेकिन आम दर्शक गीत के अर्थ और भाव नहीं समझ पाएंगे। फिल्म के संप्रेषण में पंजाबी की बहुलता आड़े आएगी। ‘मिर्जिया’ हर्षवर्धन कपूर और सैयमी खेर की लांचिंग फिल्म है। लांचिंग फिल्म में नवोदित कलाकारों की क्षमता और योग्यता की परख होती है। इस लिहाज से हषवर्धन कपूर और सैयमी खेर निराश नहीं करते। दोनों एक तरह से डबल रोल में हैं। एक सदियों पहले के किरदार और दूसरे आज के किरदार...उन्हेंं दोनों युगों के अनुरूप पेश करने में फिल्म की तकनीकी टीम सफल रही है। बतौर कलाकार वे भी दिए गए चरित्रों को आत्मसात करते हैं। हर्षवर्धन कपूर हिंदी फिल्मों के रेगुलर हीरो नहीं लगते। इस फिल्म के कथ्य के मुताबिक उन्होंंने रूप धारण किया है। सैयमी खेर में एक आकर्षण है। वह खूबसूरत हैं। उन्होंने अपने किरदारों की मनोदशा का सही तरीके से समझा और निर्देशक की सोच में ढलने की कोशिश की है। निस्संदेह ‘मिर्जिया’ भव्य और सुंदर है। राकेश ओमप्रकाश मेहरा ने वीएफएक्स और दृश्य संयोजन की कल्पना से उसे सम्मोहक बना दिया है। गुलजार अपनी खासियत के बावजूद प्रभावित नहीं कर पाते। इस बार वक्त, लमहा और चांद नहीं रिझा पाते हैं। फिल्म का गीत-संगीत पंजाबीपन को गाढ़ा करता है। अवधि-129 मिनट  abrahmatmaj@mbi.jagran.com "
"फिल्‍म रिव्‍यू: छोटे पलों के बड़े फैसले, एमएस धोनी: द अनटोल्ड स्टोरी ( 4 स्‍टार)",2.5,"-अजय बह्मात्मज सक्रिय और सफल क्रिकेटर महेन्द्र सिंह धौनी के जीवन पर बनी यह बॉयोपिक 2011 के वर्ल्ड कप तक आकर समाप्त हो जाती है। रांची में पान सिंह धौनी के परिवार में एक लड़का पैदा होता है। बचपन से उसका मन खेल में लगता है। वह पुरानी कहावत को पलट कर बहन को सुनाता है...पढ़ोगे-लिखोगे तो होगे खराब, खेलोगे-कूदोगे तो बनोगे नवाब। हम देखते हैं कि वह पूरी रुचि से फुटबॉल खेलता है, लेकिन स्पोर्ट्स टीचर को लगता है कि वह अच्छा विकेट कीपर बन सकता है। वे उसे राजी कर लेते हैं। यहां से धौनी का सफर आरंभ होता है। इसकी पृष्ठभूमि में टिपिकल मिडिल क्लास परिवार की चिंताएं हैं, जहां करियर की सुरक्षा सरकारी नौकरियों में मानी जाती है। नीरज पांडेय के लिए चुनौती रही होगी कि वे धौनी के जीवन के किन हिस्सों को फिल्म का हिस्सा बनाएं और क्या छोड़ दें। यह फिल्म क्रिकेटर धौनी से ज्यादा छोटे शहर के युवक धौनी की कहानी है। इसमें क्रिकेट खेलने के दौरान लिए गए सही-गलत या विवादित फैसलों में लेखक-निर्देशक नहीं उलझे हैं। ऐसा लग सकता है कि यह फिल्म उनके व्यक्तित्व के उजले पक्षों से उनके चमकदार व्यक्तित्व को और निखारती है। यही फिल्म की खूबी है। कुछ प्रसंग विस्तृत नहीं होने की वजह से अनुत्तरित रह जाते हैं, लेकिन उनसे फिल्म के आनंद में फर्क नहीं पड़ता। यह फिल्म उन्हें भी अच्छी लगेगी, जो क्रिकेट के शौकीन नहीं हैं और एम एस धौनी की उपलब्धियों से अपरिचित हैं। उन्हें धौनी के रूप में छोटे शहर का युवा नायक दिखेगा, जो अपनी जिद और लगन से सपनों को हासिल करता है। अभिनेता सुशांत सिंह राजपूत ने एम एस धौनी के बॉडी लैंग्वेज, खेलने की शैली और एटीट्यूड को सही मात्रा में आत्मसात किया है। फिल्म देखते समय यह एहसास मिट जाता है कि हम धौनी के किरदार में सुशांत को देख रहे हैं। उन्होंने इस किरदार को निभाने में जो संयम और समय दिया है, वह प्रशंसनीय है। उन्होंने धौनी के रूप में खुद को ढाला है और वही बने रहे हैं। हो सकता है भावुक, खुशी और नाराजगी के मौकों पर धौनी के एक्सप्रेशन अलग होते हों, लेकिन यह फिल्म देखते हुए हमें उनकी परवाह नहीं रहती। लंबे समय के बाद अनुपम खेर अपनी संवेदना और ईमानदारी से धौनी के पिता के रूप में प्रभावित करते हैं। धौनी के जीवन में आए दोस्त, परिजन, कोच और मार्गदर्शकों की भूमिका निभा रहे किरदारों के लिए उचित कलाकारों का चुनाव किया गया है। किशोरावस्था के क्रिकेटर दोस्त संतोष की भूमिका में क्रांति प्रकाश झा अच्छे लगते हैं। बाकी कलाकारों का योगदान भी उल्लेखनीय है। प्रेमिका और पत्नी की भूमिकाओं में आई अभिनेत्रियों ने धौनी के रोमांटिक पहलू को उभारने में मदद की है। नीरज पांडेय ने प्रेम के खूबसूरत पलों को जज्बाती बना दिया है। अंत में इस फिल्म की भाषा और परिवेश की तारीफ लाजिमी है। इसमें बिहार और अब झारखंड में बोली जा रही भाषा को उसके मुहावरों से भावपूर्ण और स्थानीय लहजा दिया गया है। ‘दुरगति’, ’काहे एतना’, 'कपार पर मत चढ़ने देना’, 'दुबरा गए हो’ जैसे दर्जनों शब्द और पद गिनाए जा सकते हैं। इनके इस्तेमाल से फिल्म को स्थानीयता मिली है। ’एम एस धौनी’ छोटे शहर से निकलकर इंटरनेशनल खिलाड़ी के तौर पर छाए युवक के अदम्य संघर्ष की अनकही रोचक और प्रेरक कहानी है। फिल्म में वीएफएक्स से पुराने पलों को रीक्रिएट किया गया। साथ ही गानों के लिए जगह निकाली गई है।"
फिल्म रिव्यू: मराठी फ्लेवर 'बैंजो' (3 स्‍टार),2.5,"अजय ब्रह्मात्मज मराठी फिल्मों के पुरस्कृत और चर्चित निर्देशक रवि जाधव की पहली हिंदी फिल्म है ‘बैंजो’। उन्होंने मराठी में ‘बाल गंधर्व’,‘नटरंग’ और ‘बालक पालक’ जैसी फिल्में निर्देशित की हैं। इनमें से ‘बालक पालक’ के निर्माता रितेश देशमुख थे। प्रोड्यूसर और डायरेक्टर की परस्पर समझदारी और सराहना ही ‘बैंजो’ की प्रेरणा बनी। इसके साथ ही दोनों मराठी हैं। ‘बैंजो’ के विषय और महत्व को दोनों समझते हैं। लेखक-निर्देशक रवि जाधव और एक्टर रितेश देशमुख की मध्यवर्गीय परवरिश ने बैंजो को फिल्म का विषय बनाने में योगदान किया। बैंजो निम्न मध्यवर्गीय वर्ग के युवकों के बीच पॉपुलर सस्ता म्यूजिकल इंस्ट्रूिमेंट है। महाराष्ट्र के साथ यह देश के दूसरे प्रांतों में भी लोकप्रिय है। मुंबई में इसकी लोकप्रियता के अनेक कारणों में से सार्वजनिक गणेश पूजा और लंबे समय तक मिल मजदूरों की रिहाइश है। निर्देशक रवि जाधव और निर्माता कृषिका लुल्लाी को बधाई। ’बैंजो’की कहानी कई स्तरों पर चलती है। तराट (रितेश देशमुख), ग्रीस (धर्मेश येलांडे), पेपर (आदित्य कुमार) और वाजा (राम मेनन) मस्ती के लिए बैंजो बजाते हैं। चारों के पेशे अलग-अलग है, लेकिन त्योहारों और अवसरों पर उनकी म्यूजिकल संगत होती रहती है। संयोग से उनके संगीत का एक टुकड़ा न्यूयॉर्क पहुंच जाता है। भारतीयू मूल की क्रिस (नर्गिस फाखरी) उस संगीत की खोज में मुंबई आती है। यहां उसकी मुलाकात तराट से हो जाती है। पहली ही मुलाकात में तराट को क्रिस अच्छी लगती है। हिंदी फिल्मों में प्रेम का यह फार्मूला कहानी के मूल उद्देश्य से भटका देता है। ‘बैजो’ में भी यही हुआ है। तराट और क्रिस के रोमांटिक ट्रैक में बैंजो का ट्रैक गड्डमड्ड हो गया है। फिर भी रवि जाधव बैंजो बजाने वालों के दर्द और आनंद को पर्दे पर लाने में एक सीमा तक सफल रहते हैं। कहानी में बिल्डर, माफिया, करपोरेटर और दूसरे ट्रैक से भी कहानी भटकती है। रितेश देशमुख पारदर्शी अभिनेता है। परफारमेंस में उनकी ईमानदारी झलकती है। कामेडी और सेक्स कामेडी में उनकी प्रतिभा का दुरूपयोग होता रहा है। ‘बैंजो’ उन्हें प्रतिभा प्रदर्शन का बेहतरीन मौका देती है। उन्होंंने लगन और ऊर्जा के साथ इस किरदार को निभाया है। उनकी मौजूदगी फिल्म में मराठी लोकल और फ्लेवर ले आती है। निर्देशक पर इसे हिंदी फिल्म बनाने का दबाव रहा होगा, तभी यह फिल्म स्थानीय विशेषता के बावजूद बार-बार मेनस्ट्रीम सिनेमा के फार्मूले में घुसती है। कलाकारों का सटीक चुनाव फिल्म की खासियत है। आदित्य कुमार, धर्मेश येलांडे और राम मेनन ने अपने किरदारों को स्थानीय रंग और तेवर दिया है। भाष, लहजा और एटीट्यूड में वे अपने किरदारों की खूबियां जाहिर करते हैं। लेखक ने तीनों सहयोगी किरदारों को बराबर अवसर दिए हैं। नरगिस फाखरी को खुद के व्यक्तित्व से बहुत अलग नहीं जाना था, इसलिए वह भी ठीक लगी हैं। हिंदी में स्थारनीय विशेषताओं की फिल्में बनती रहनी चाहिए। बैंजो’ में मुंबई के उस चालीस प्रतिशत बस्ती की कहानी है, जहां मेनस्ट्रीम हिंदी फिल्मों के कैमरे नहीं जाते हैं। अगर कभी गए भी तो उनके ग्रे शेड ही नजर आते हैं। इस फिल्म में शहर की मलिन बस्तियां जिंदगी और जोश से लबरेज हैं। स्थानीय फ्लेवर की फिल्मोंं का मेनस्ट्रीम सिनेमा के तत्वों से उनका कम घालमेल हो तो हम हिंदी सिनेमा का विस्तार कर पाएंगे। ‘बैंजो’ अच्छी कोशिश है। अवधि- 138 मिनट "
फिल्म रिव्यू: बेतुकी कोशिश 'वाह ताज' (1 स्‍टार),2.5,"अजय ब्रह्मात्मज अजीत सिन्हा की 'वाह ताज' विशेष आर्थिक क्षेत्र और किसानों की समस्या को लेकर बनाई गई फिल्म है। उन्होंने आगरा के ताजमहल को केंद्र में लेकर कथा बुनी है। उद्योगपति विरानी अपने पिता के सपनों को पूरा करने के लिए किसानों को उनकी उपजाऊ ज़मीन से बेदखल कर देता है। गांव के किसानों का नेता तुपकारी विरोध करता है तो वह एक राजनीतिक पार्टी के नेता और गुंडों की मदद से उसकी हत्या करवा देता है। यह बात विदेश में पढाई कर रहे उसके छोटे भाई विवेक को पता चलती है तो वह गांव लौटता है। उसके साथ उसकी गर्लफ्रेंड रिया भी आ जाती है। दोनों मिलकर एक युक्ति सोचते हैं। 'वह ताज' इसी युक्ति की फिल्म है। इस युक्ति के तहत दोनों होशियारी से कागजात जमा करते हैं और ताजमहल पर दावा ठोक देते हैं। वे महाराष्ट्र के तुकाराम और सुनंदा बन जाते हैं। अपने साथ एक लड़की को बेटी बना कर ले आते हैं। विवेक का दावा है कि उसके दादा के परदादा के परदादा की यह ज़मीन है। मुग़ल बादशाह शाहजहांं ने उसे हथिया लिया था। मामला कोर्ट में पहुंचता है। वहां विवेक के जमा किए कागजातों को गलत साबित करना संभव नहीं होता। ताजमहल के दर्शन पर स्टे आ जाता है। यह बड़ी ख़बर बन जाती है। फिर सेंटर और स्टेट की राजनीति आरम्भ होती है। स्टेट में विरोधी पार्टी पहले से सक्रिय है। उसके नेता विवेक की मदद कर रहे हैं। मुश्किल में फंसती सरकार विवेक उर्फ़ तुकाराम को देश में कहीं भी ज़मीन देने का वादा कर बैठती है। सुनंदा भारत के नक़्शे पर कुछ जगहों पर छड़ी रखती है तो वो क़ुतुब मीनार और संसद निकलते हैं। दोनों के लिए मना होने के बाद वे अपने गांव के खेत चुनते हैं। यहां फिर से उनकी भिडंत विरानी और उसके गुर्गों से होती है।निर्देशक अजीत सिन्हा की बेतुकी कोशिश एक प्रहसन बन कर रह जाती है। फिल्म के कुछ दृश्यों और प्रसंगों में हंसी आती है, लेकिन पूरी फिल्म से जुड़े रहने के लिए वे नाकाफी हैं। श्रेयश तलपडे औंर मंजरी फडनीस की मेहनत भी काम नहीं आती। एक सीमा के बाद वे भी हंसा नहीं पाते। हांं, श्रेयश मराठी लहजे और उच्चारण से प्रभावित करते हैं, लेकिन उनका किरदार एकांगी रह जाता है। सहयोगी कलाकारों में विसर्जन यादव की भूमिका में हेमंत पाण्डेय देसी बोली और लहजा ठेठ और सही तरीके से ले आते हैं। उस बोली को नहीं समझने वाले दर्शकों को थोड़ी दिक्कत हो सकती है। लम्बे समय के बाद पर्दे पर आए हेमंत किरदार की सीमाओं के बावजूद प्रभावित करते हैं। अन्य कलाकारों में कोई भी उल्लेखनीय नहीं है। सही मुद्दे पर व्यंग्यात्मक फिल्म बनाने की कोशिश में लेखक-निर्देशक असफल रह जाते हैं। दृश्यों से संयोजन और चित्रण में बारीकी नहीं है। यूं लगता है कि सीमित बजट में सब कुछ समेटने की जल्दबाजी है। "
"फिल्म रिव्यू: अनगिन औरतों में से तीन, 'पार्च्‍ड' (3.5 स्‍टार)",2.5,"-अजय ब्रह्मात्मज एक साल से विभिन्न देशों और फिल्म‘ फेस्टिवल में दिखाई जा रही लीना यादव की ‘पार्च्ड’ अब भारत में रिलीज हुई है। ‘शब्द’ और ‘तीन पत्ती’ का निर्देशन कर चुकी लीना यादव की यह तीसरी फिल्मी है। इस फिल्म में बतौर फिल्मकार वह अपने सिग्नेचर के साथ मौजूद हैं। सृजन के हर क्षेत्र में करते रहते हैं। लीना यादव ने तन, मन और धन से अपनी मर्जी की फिल्म निर्देशित की है और यह फिल्म, खूबसूरत होने के साथ यथार्थ के करीब है। रानी की शादी 15 की उम्र में हो गई। वह कम उम्र में विधवा हो गई। उसने अपने बेटे गुलाब को पाला और उसकी शादी की। गांव-समाज के लिए वह आदर्श औरत है। उसे अपने शरीर और उसकी जरूरतों का खयाल ही नहीं रहा। मोबाइल के जरिए उसे एक अदृश्य जानिसार प्रेमी मिलता है तो वह स्फुकरण महसूस करती है। उसके मन में प्रेम का संचार होता है। उसे अपने शरीर का एहसास होता है। किशोरावस्था से गृहस्थी के चक्कर में फंसी रानी खुद के लिए सोच पाती है। फिल्म में यह फीलिंग बनी रहती है कि उसकी जिंदगी का शाहरुख खान उसे मिल जाएगा। उसका अदृश्य प्रेमी खुद को शाहरुख खान ही कहता है। रानी अपनी कमसिन बहू को उसके प्रेमी के साथ भेज कर खुद की अतृप्त आकांक्षाएं पूरी करती है। लज्जो बच्चे नहीं जन पा रही है। पति और समाज उसे बांझ मानता है। वह भी मानती है कि कमी उसके अंदर है। बाहर की हवा खा चुकी बिजली के संपर्क में आने के बाद उसे पता चलता है कि मर्दो में भी कमी हो सकती है। वे नपुंसक हो सकते हैं। इस जानकारी के बाद उठाया गया उसका कदम साहसिक है। वह मां बनती है। वह अपने शरीर को महसूस करती है। फिल्म में लज्जो बनी राधिका आप्टे ने हिंदी सिनेमा के लिहाज से बोल्ड सीन दिए हैं, जिन्हें लीना ने पूरी संवेदना और खूबसूरती से शूट किया है। "
फिल्‍म रिव्‍यू: राज रीबूट - डर नहीं है हॉरर में (1.5 स्‍टार),2.5,"अजय बह्मात्मज विक्रम भट्ट की राज श्रृंखला की अगली कड़ी है ‘राज रीबूट’। पहली से लेकर अभी तक इन सभी हॉरर फिल्मों में सुहाग की रक्षा के इर्द-गिर्द ही कहानियां बुनी जाती हैं। विक्रम भट्ट के इस फार्मूले में अब कोई रस नहीं बचा है। फिर भी वे उसे निचोड़े जा रहे हैं। ‘राज रीबूट’ में वे अपने किरदारों को लकर रोमानिया चले गए हैं। रोमानिया का ट्रांसिल्वे निया ड्रैकुला के लिए मशहूर है। एक उम्मीद बंधती है कि शायद ड्रैकुला के असर से डर की मात्रा बढ़े। फिल्म शुरू होते ही समझ में आ जाता है कि विक्रम भट्ट कुछ नया नहीं दिखाने जाा रहे हैं। रेहान और शायना भारत से रोमानिया शिफ्ट करते हैं। रेहान अनचाहे मन से शायना की जिद पर रोमानिया आ जाता है। पहली ही शाम को दोनों अलग-अलग कमरों में जाकर सोते हैं। हमें सूत्र दिया जाता है कि रेहान के मन में कोई राज है, जिसे वह बताना नहीं चाहता। उधर, शायना के रोमानी ख्वाब बिखर जाते हैं। वह इस राज को जानना चाहती है। रोमानिया में वे जिस महलनुमा मकान में रहते हैं, वहां कोई आत्मा निवास करती है। पहले चंद दृश्योंं में ही आत्मा का आगमन हो जाता है। खिड़की खुलती है। हवा आती है। पर्दे फड़फड़ाते हैं और लैपटॉप का एक कोना में खून लगा होता है। बाद में उस लैपटॉप से खून बहने लगता है। है न नयापन। ऐसे और भी नई बातें हैं। जब फिल्मॉ की नायिका के शरीर में भूत प्रवेश कर जाता है तो वह अंग्रेजी बोलने लगती है और धड़ल्लेू से ‘एफ’ अक्षर से बनी गालियां देन लगती है। विक्रम भट्ट मल्टीप्लेक्स के अंग्रेजीदां दर्शकों के लिए यह भुतहा फिल्म लेकर आए हैं। क्योंकि देश में सिंगल स्क्रीेन और कस्बों के आम दर्शक तो अंग्रेजी समझते नहीं हैं। इस फिल्म में दक्षिण से आई नई अभिनेत्री कृति खरबंदा है। उन्होंने सौंपा गया काम निभा लिया है। अब मेकअप का वह क्या करतीं? भूत से आवेशित होने के बाद उनके चेहरे को ढंग से कुरूप नहीं किया गया है। कोई खौफ नहीं होता...न तो उनकी आवाज से और न ही अंदाज से। पति और सुहाग के रक्षक के रूप में गौरव अरोड़ा हैं। उन्हें कुछ नाटकीय दृश्य मिले हैं। अपने तई उन्होंने मेहनत भी की है, लेकिन वे प्रभावित नहीं कर पाते। फिल्म के कलाकारों में इमरान हाशमी का आकर्षण है। इस बार वे ग्रे शेड के साथ हैं। बाकी विक्रम भट्ट ने हॉरर फिल्मों में घिस-पिट चुके दृश्यों को ही दोहराया है। इमारत पर दीवारों के सहारे चढ़ जाना। हवा में तैरना। घर के सामानों का खिसकना। घर में अचानक कुछ दिखना। अभी तो बैकग्राउंड साउंड की बदलती ध्वनियों से पता चल जाता है कि कुछ होगा। लग रहा था कि पलंग में बंधी भूत से आवेशित नायिका पलंग को लेकर ही खड़ी हो जाएगी, लेकिन विक्रम भट्ट ने ऐसा नहीं दिखाया। विक्रम भट्ट की हॉरर फिल्में अब बिल्कुल नहीं डरा रहीं। "
फिल्‍म रिव्‍यू: स्‍ट्रीट स्‍मार्ट - फ्रीकी अली (3 स्‍टार),2.5,"अजय बह्मात्मज सोहेल खान की ‘फ्रीकी अली’ के नायक अली और एक्टर नवाजुद्दीन सिद्दीकी की कहानी और चरित्र में समानता है। फिल्म का नायक हुनरमंद है। वह छह गेंद पर छह छक्के लगा सकता है तो गोल्फ में भी बॉल को होल में डाल सकता है। थोड़ी सी ट्रेनिंग के बाद वह गोल्फ के चैंपियन के मुकाबले में खड़ा हो जाता है। एक्टर नवाजुद्दीन सिद्दीकी हुनरमंद हैं। वे इस फिल्म में बतौर हीरो अपने समकालीनों के साथ खड़े हो गए हैं। नवाज ने पहले भी फिल्मों में लीड रोल किए हैं, लेकिन वे फिल्में मेनस्ट्रीम मसाला फिल्में नहीं थीं। मेनस्ट्रींम की फिल्मों में छोटी-मोटी भूमिकाओं से उन्होंंने पॉपुलर पहचान बना ली है। दर्शक उन्हें पसंद करने लगे हैं। लेखक व निर्देशक सोहेल खान ने उनकी इस पॉपुलैरिटी का इस्तेलमाल किया है। उन्हें लीड रोल दिया है और साथ में अपने भाई अरबाज खान को सपोर्टिंग रोल दिया है। ‘फ्रीकी अली’ पर अलग से बात की जाए तो यह नवाजुद्दीन सिद्दीकी की भी जीत की कहानी है। स्क्रिप्ट की सीमाओं के बावजूद नवाज अपनी प्रतिभा से फिल्म को रोचक बनाते हैं। उनकी संवाद अदायगी और आकस्मिक अदा दर्शकों को भाती है। पर्दे पर उनकी आंखों की शरारत रिझाती है। संयोग से पॉपुलर फिल्मों में उन्हें स्ट्रीट स्मार्ट किरदार मिलते रहे हैं, जिनमें उनकी ये भंगिमाएं प्रभाव पैदा करती हैं। ‘फ्रीकी अली’ पूरी तरह से उन पर निर्भर करती है। थोड़ी देर के लिए सीमा विश्वास सहयोग देती है। आरिफ बसरा किरदार की सादगी और ईमानदारी की वजह से पसंद आते हैं। बाकी कलाकार भरपाई के लिए हैं। न तो उनके किरदारों पर मेहनत की गई है और न ही उनके भाव और अंदाज पर ध्यान दिया गया है। अरबाज खान लंबे अनुभवों के बावजूद नवाज के साथ के दृश्यों में घिसटते ही नजर आते हैं। इसका असर नवाज के परफारमेंस पर भी पड़ा है। अगर उन्हेंं सहयोगी कलाकार के रूप में बराबर का जोड़ीदार मिलता तो यह फिल्म कुछ और ऊंचाई हासिल करती। ’फ्रीकी अली’ गोल्फ की पृष्ठभूमि पर है। स्ट्रीट स्मार्ट लावारिस अली को हिंदू मां ने पाला है। चडढी बेचने से लेेकर हफ्ता वसूलने तक के छोटे-मोटे धंधों में व्यस्त अली संयोगवश गोल्फ खेलने पर आमदा होता है और अपने हुनर से सफल रहता है। ऐसी फिल्मों में विजनरी निर्देशक नायक के खेल में पारंगत होने और फिर अंतिम मुकाबले में उसकी कोशिशों और निश्चय-अनिश्चय के रोमांच से दर्शकों को टस से मस नहीं होने देता। सोहेल खान अली को रच नहीं पाते। सोहेल खान विजनरी डायरेक्टर नहीं हैं। उन्होंने प्रीक्लाइमेक्स भी कमजोर रखा है। चूंकि ‘फ्रीकी अली’ हिंदी फिल्मों के स्ट्रक्चर का पालन करती है, इसलिए उसमें प्रचलित तत्व भी मजेदार होने चाहिए थे। क्लालइमेक्स के पहले की कव्वाली और अली की हिंदू मां की भगवान से गुहार शुद्ध पच्चीीकारी है। अकेले नवाज के प्रयत्न और प्रतिभा से फिल्मी संभल पाती है। हिंदी फिल्मोंं में इन दिनों स्टार अौर फिल्मों के रेफरेंस से हंसी पैदा करने का चलन बढ़ा है। इस फिल्म में भी आमिर खान, सलमान खान के हवाले से कुछ संवाद रखे गए हैं। एक संवाद तो नवाज की फिल्म ‘मांझी’ से ले ली गई है...घमंड तो हम पहाड़ का तोड़ दें। हंसी तो आती है, लेकिन किरदार फिसल जाता है। ‘फ्रीकी अली’ में प्रोडक्शन की भी कमियां हैं। सेट और कॉस्ट्यूम में कल्पना और बजट की कटौती से फिल्म का प्रभाव कम हुआ है। यह फिल्म नवाजुद्दी सिद्दीकी के लिए देखी जा सकती है। लेखक-निर्देशक थोड़ा और यत्न-प्रयत्न करते तो यह नवाज की उल्लेसखनीय फिल्म होती। "
"फिल्‍म रिव्‍यू: 'बार बार देखो', पल पल में दशकों की यात्रा (2 स्‍टार)",2.5,"-अजय बह्मात्मज नित्या मेहरा की फिल्म ‘बार बार देखो’ के निर्माता करण जौहर और रितेश सिधवानी-फरहान अख्तार हैं। कामयाब निर्माताओं ने कुछ सोच-समझ कर ही नित्या मेहरा की इस फिल्मा को हरी झंडी दी होगी। कभी इन निर्माताओं से भी बात होनी चाहिए कि उन्होंने क्या सोचा था? क्या फिल्म उनकी उम्मीदों पर खरी उतरी? पल पल में दशकों की यात्रा करती यह फिल्म धीमी गति के बावजूद झटके देती है। 2016 से 2047 तक के सफर में हम किरदारों के इमोशन और रिएक्शन में अधिक बदलाव नहीं देखते। हां, यह पता चलता है कि तब स्मार्ट फोन कैसे होंगे और गाडि़यां कैसी होंगी? दुनिया के डिजिटाइज होने के साथ सारी चीजें कैसे बदल जाएंगी? यह भविष्य के भारत की झलक भी देती है। इसके अलावा फिल्म में कलाकार, परिवेश, मकान, गाडि़यों समेत सभी चीजें साफ और खूबसूरत हैं। उनमें चमक भी है। जय और दीया एक ही दिन पैदा होते हैं। आठ साल में दोनों की दोस्ती होती है। पढ़ाकू जय और कलाकार दीया अच्छे दोस्त हैं। दीया ज्यादा व्यावहारिक है। जय पढ़ाई और रिसर्च की सनक में रहता है। बड़े होने पर जय मैथ का प्रोफेसर बन जाता है और दीया आर्टिस्ट। दोनों के जीवन में तब मोड़ आता है, जब दीया प्रपोज करती है। शादी के प्रस्ताव से घबराया जय कोई जवाब दे, इसके पहले ही उसकी चट मंगनी हो जाती है। पट शादी नहीं हो पाती...शादी के पहले जय और दीया के बीच मनमुटाव होता है। दीया कभी नहीं लौटने की बात कह चली जाती है। जय हिंदी फिल्मों का हीरो है। उसे शैंपेन की बोतल मिल जाती है। नशे में लुढ़कने के बाद वह सपने में भी लुढ़कता है और फिर उसकी काल्पनिक यात्राएं शुरू होती हैं। इन यात्राओं में ही उसके संबंधों के बिगड़ने के ख्याल और मंजर हैं। फिल्म अच्छे नोट पर आरंभ होती है। ऐसा लगता है कि नित्या मेहरा आज के युवा समूह में प्रचलित कमिटमेंट की समस्या उठाने जा रही हैं। प्रेम और दोस्ती को शादी तक ले जाने और उसके साथ जुड़े समर्पण से भागने की कशमकश जय और दीया के साथ भी है। जय अपने करियर पर ध्यान देना चाहता है। दीया भी करियर चाहती है, लेकिन उसकी अपनी सोच है, जिसमें घर-परिवार और पारंपरिक मर्यादाएं हैं। दिक्कत यह है कि लेखक-निर्देशक परस्परर रिश्तों के पहलू दिखाने में अपना पक्ष स्पष्ट तरीके से नहीं रख पाते। नतीजतन हमें जय कंफ्युज दिखता है। दीया घरेलू और पारंपरिक दायरे में नजर आती है। यह अलग बात है कि फिल्म के गाने गाते समय वह कट्रीना कैफ में ढल जाती है। ठ़ुमके लगाने लगती है। शारीरिक सौंदर्य दिखाने लगती है। यकीनन, सिद्धार्थ मल्होत्रा और कट्रीना कैफ को फिल्म का कॉन्सेप्ट पसंद आया होगा। इस फिल्म में दोनों को उम्र के अनेक पड़ाव मिलते हैं। कलाकारों को ज्यादा और कम उम्र की भूमिकाएं निभाने में आनंद आता है। उन्हें भी आया होगा, लेकिन दोनों ने बाल और मेकअप के अलावा उम्र की जरूरत के मुताबिक, चाल-ढाल पर ध्यान नहीं दिया है। सिद्धार्थ अपने किरदार के 45 की उम्र में यों दौड़ते हैं जैसे 22 के हों। कट्रीना कैफ के बाल और उसकी गुंथाई पर मेहनत है, लेकिन बॉडी लैंग्वेज में कोई फर्क नहीं आता। यह दोनों कलाकारों की सीमा के साथ निर्देशक की चूक है। यह फिल्म एक स्तर पर स्त्री-पुरुष के नजरियों को भी टच करती है। नायिका प्रपोज करने की पहल करने के बावजूद सोच के स्तर पर पिछड़ी है। पति से उसकी उम्मीदें किसी घरेलू औरत जैसी ही है। पति-पत्नी दोनों में किसी एक की व्यस्तता और दूसरे की उम्मीदों में तालमेल नहीं बैठता तो उसका असर दांपत्य पर पड़ता है। भारतीय समाज में ज्यादातर पत्नियों को समझौते करने पड़ते हैं, लेकिन पति भी दबाव में रहते हैं। ‘बार बार देखो’ जैसी फिल्में कुछ नया बताने की जगह बार-बार पुराने तौर-तरीकों में ले जाती हैं। फिल्म के आखिर में आया ‘काला चश्मा ’ गहन प्रचार के बावजूद कुछ जोड़ नहीं पाता। "
फिल्‍म रिव्‍यू: अकीरा - सिर्फ एक्शन नहीं है (3 स्‍टार),2.5,"-स्मिता श्रीवास्तव अकीरा का संस्कृत में अर्थ होता है वह शक्ति जिसमें शालीनता हो। गजनी, हॉलीडे जैसे हिट फिल्म दे चुके ए आर मुर्गोदास की यह तीसरी हिंदी फिल्म है। उनकी फिल्में हीरो प्रधान होती हैं। उनमें एक्शन की भरपूर डोज होती है। अकीरा में भी एक्शन की भरभार है। हालांकि यह एक्शन हवा-हवाई नहीं है। इन्हें रियल फाइट की तरह रखा गया है। साथ ही यह न्याय प्रणाली की सुस्त चाल की ओर ध्यान इंगित करती है। न्याय में देरी इंसान की जिंदगी तबाह कर देती है और यह ताउम्र एक इंसान के लिए बदनुमा धब्बा भी बन जाती है। यह धब्बे चाहकर भी उसका पीछा नहीं छोड़ते। भले ही वह निर्दोष साबित हो।  बहरहाल, सोनाक्षी सिन्हा की अदाकारी इस परतदार फिल्म को ऊंचाइयों पर ले जाती है। सोनाक्षी अभी तक वह चुलबुली लड़की के किरदार में दिखी है। इसमें वह शांत और संयत दिखी है। उनका एक्शन अवतार भी देखने को मिला है। उसके लिए उन्होंने भरसक मेहनत भी की है। एक्शन सीन करते हुए वह सधी हुई नजर आती हैं। हालांकि उनके भावपूर्ण दृश्य द्रवित नहीं करते हैं। भ्रष्ट एसीपी अधिकारी की भूमिका में अनुराग कश्यप हैं। वह कहीं-कहीं भावहीन नजर आते हैं। उनके खाते में एक्शन सीन नहीं हैं। संवादों के माध्यम से उन्हें कहीं-कहीं कॉमेडी का मौका मिला है। गर्भवती पुलिस अधिकारी की भूमिका में कोंकणा सेन शर्मा ने अच्छा काम किया है। कुमार और मनोज मुंतजार के लिखे गीत प्रभावित करते हैं। विशाल और शेखर का बैकग्राउंड संगीत उसे कर्णप्रिय बनाते हैं। अवधि- 138 मिनट "
फिल्म रिव्यू: साधारण फैंटेसी 'ए फ्लाइंग जट्ट' (2 स्‍टार),2.5,"अजय ब्रह्मात्मज रेमो डिसूजा की ‘ए फ्लाइंग जट्ट’ सुपरहीरो फिल्म है। हिंदी फिल्मोंं में सुपरहीरो फिल्में बनाने की कोशिशें होती रही हैं। सभी एक्टर और स्टार सुपरहीरो बन कर आकाश में उड़ना चाहते हें। इसमें अभी तक केवल रितिक रोशन को बड़ी कामयाबी मिली है। ‘ए फ्लाइंग जट्ट’ में बच्चों के बीच तेजी से लोकप्रिय हो रहे टाइगर श्रॉफ को यह मौका मिला है। टाइगर श्रॉफ में गति और चपलता है, इसलिए वे डांस और एक्शन के दृश्यों में मनमोहक लगते हैं। एक्टिंग में अभी उन्हें ल्रंबा सफर तय करना है। सभी फिल्मों में नाटकीय दृश्योंं में उनकी सीमाएं जाहिर हो जाती हैं। यही कारण है कि उनके निर्माता-निर्देशक ऐसी कहानियां चुनते हैं, जिनमें कम बोलना पड़े और दूसरे भाव कम से कम हों। सभी निर्देशक टाइगर श्रॉफ से डांस और एक्शन के बहाने गुलाटियां मरवाते हैं। उनकी गुलाटियां बच्चों को अच्छी लगती हैं। गौर करें तो पब्लिक इवेंट में भी टाइगर श्रॉफ का आकर्षण गुलाटियां ही होती हैं। बहरहाल,’ए फ्लाइंग जट्ट’ अमन नामक युवक की कहानी है। वह नशे की आदी मां के साथ रहता है। स्कूल में मार्शल आर्ट्स सिखाता है। उसके घर के पास एक पुरान पेड़ है, जिस पर सिख धर्म का प्रतीक खंडा चिह्न है। उस पवित्र पेड़ से मांगी गई मिन्नतें पूरी हो जाती हैं। उसी शहर में एक व्यापारी भी है, जो अपने लाभ के लिए उस पेड़ को कटवा देना चाहता है। यहां से फिल्म में संघर्ष आरंभ होता है। हम देखते हैं कि अमन की पीठ पर वह खंडा चिह्न उभर आता है और वह असीम शक्तियों का मालिक हो जाता है। मां उकसाती है कि अब उसे दीन-दुनिया को बचाने का काम करना चाहिए। सभी की मदद करनी चाहिए। स्थितियां ऐसी बनती हैं कि अमन और शहर का व्यापारी आमने-सामने आ जाते हैं। अमन को मारने के लिए व्यापारी राका नामक दैत्याकार व्यक्ति को भेजता है। कूड़ा-कर्कट और प्रदूषण ही राका का आहार है। धीरे-धीरे फिल्म स्वच्छता अभियान से जुड़ जाती है। हमें लगता है कि स्वच्छ भारत अभियान से जुड़ रही यह फिल्म प्रधानमंत्री के राष्ट्रीय संदेश को मनोरंजक तरीके से पेश कर रही है। इस फिल्म की सबसे बड़ी कमजोरी यही है। स्वच्छता के व्यापक संदेश को चंद दृश्यों में समेट कर निर्देशक ने ओढ़े गए दायित्व की इतिश्री कर ली है। यह फिल्म कहानी, संरचना और प्रस्तुति के स्तर पर लचर और कमजोर है। फिल्म ने सिख धर्म की आड़ में मनोरंजन परोसने की कोशिश की है। हमें ध्यान रखना चाहिए कि कहीं हम धर्म के सहारे अंधविश्वास को बढ़ावा तो नहीं दे रहे हैं। फिल्म में सिखों और सिख धर्म से संबंधित किंवंदतियों का खुलासा किया गया है। अचानक ग्राफिक्स के जरिए बताया जाता है कि सिखों के लिए 12 बजने का क्या महत्व है। शोध का विषय हो सकता है कि क्या नादिरशाह के आक्रमण के समय घड़ी आ गई थी? ऐसी और भी भांतियों का फिल्म सहारा लेती है। चूंकि यह फिल्म बाल दर्शकों को ध्यांन में रख कर बनाई गई है, इसलिए ज्यादा सावधानी बरतनी चाहिए थी। फिल्म में सुपरहीरो की फैंटेसी रचने में लेखक-निर्देशक लंबा वक्त लेते हैं। जो रचा जाता है, वह अनेक फिल्मों के टुकड़ों से जोड़ा गया प्रतीत होता है और फिर जबरन उसे स्वच्छता अभियान से जोड़ कर संदेश दिया जाता है कि ‘सभी चीजों का विकल्प है, लेकिन धरती मां का नहीं।‘ टाइगर श्रॉफ समेत सभी अभिनेता प्रभावहीन हैं। केवल टाइगर श्रॉफ के दोस्त बने अभिनेता और अमृता सिंह ने अपने किरदारों के साथ न्याय किया है। टाइगर श्रॉफ नाटकीय दृश्यों में दो-ती एक्सप्रेशन से आगे नहीं बढ़ पाते। उन्हें संवाद अदायगी पर भी ध्यान देने की जरूरत है। डांस और एक्श़न में वे सक्षम हैं। इस फिल्म में भी उन्हें इन प्रतिभाओं के प्रदर्शन के अवसर मिले हैं। केके मेनन बिल्कुंल नहीं जंचे हैं। उनके लुक पर भी काम नहीं किया गया है। जैकलिन फर्नांडिस को केवल मुस्कराने के साथ अपनी मूर्खता जाहिर करनी थी। उसे भी वे ढंग से नहीं निभा पातीं। ‘ए फ्लाइंग जट्ट’ मनोरंजक सोच के साथ बनाई गई कमजोर फिल्मक है। यह अपने उद्देश्यों पर ही खरी नहीं उतरती। "
फिल्म रिव्यू: 'हैप्पी भाग जाएगी' सहज और मजेदार (3.5 स्‍टार),2.5," -अजय ब्रह्मात्मज  मुदस्सर अजीज की फिल्म ‘हैप्पी भाग जाएगी’ हैप्पी लगती है। उन्होंने भारत-पाकिस्तान के आर-पार रोचक कहानी बुनी है। निर्माता आनंद एल राय की फिल्मों में लड़कियां भाग जाती हैं। यहां मुदस्सर अजीज के निर्देशन में हैप्पी भाग जाती है। वह अनचाहे ही पाकिस्तान पहुंच जाती है। पाकिस्तान के लाहौर में बिलाल अहमद के घर में जब वह फलों की टोकरी से निकलती है तो खूब धमाचौकड़ी मचती है। दो भाषाओं, संस्कृतियों, देशों के बीच नोक-झोंक की कहानियों में अलग किस्म का आनंद होता है। असमानता की वजह से चुटकी और मखौल में हंसी आती है। इस फिल्म में हिंदी-उर्दू, लाहौर-अमृतसर और भारत-पाकिस्तान की असमानताएं हैं।    हैप्पी अमृतसर में पली तेज-तर्रार लड़की है। उसे अपने परिवार के परिचित लड़के गुड्डू से प्यार हो जाता है। गुड्डू साफ दिल का लड़का है। ट़ुनटुना(गिटार) बजाता है और हैप्पी से प्यार करता है। वह हैप्पी के बाउजी से शादी की बात करे इसके पहले ही शहर के कारपोरेटर बग्गा से हैप्पी की शादी तय हो जाती है। हैप्पी एक तरफ शादी की रस्मों में शामिल है और दूसरी तरफ गुड्डू के साथ भाग जाने की योजना बनाती है। वह भागती है, लेकिन गुड्डू के पास पहुंचने के बजाए लाहौर पहुंच जाती है। तस्वीरें: कहीं मिठास तो कहीं कड़वाहट, कुछ ऐसा है इन सितारों का सौतली मां से रिश्ता लाहौर के बिलाल अहमद अपने अब्बा के साथ एक डेलिगेशन में अमृतसर आए हैं। उनका दिल तो क्रिकेट में लगता था, लेकिन उनके अब्बा एक्स गर्वनर जावेद अहमद चाहते हैं कि वे पॉलिटिक्स में आए। उनकी राय में इससे पाकिस्तान की हिस्ट्री बदल जाएगी। वे अपने बेटे को भावी जिन्ना के रूप में देखते हैं। बिलाल अहमद की मंगनी भी हो चुकी है। लाहौर में एक उस्मान आफरीदी पुलिस अधिकारी भी हैं। उनके अलावा घर में मामू कहे जाने वाले मैनेजर और नौकरानी रिफत हैं। इन किरदारों के जिक्र की खास वजह है। तीनों ही किरदार पिछली सदी के सातवें दशक की हिंदी फिल्मों से निकाल कर 2016 की फिल्मों में टांक दिए गए हैं। उनकी हरकतों में उस दौर के सिनेमा के किरदारों की साफ झलक है। बहरहाल, मुदस्सर अजीज ने इस सिटकॉम फिल्म में हंसाने का पूरा इंतजाम किया है। अपने किरदारों को कैरीकेचर होने से बचाते हुए वे कथा रचते हैं। यों लगता है कि फिल्म अभी फिसलेगी और फूहड़ हो जाएगी, लेकिन हर बार वे करीने से अपने किरदारों को संभाल लेते हैं। निश्चित ही उन्हें डायना पेंटी के रूप में एक समर्थ अभिनेत्री मिली है। डायना पेंटी ने हैप्पी के एटीट्यूड को अच्छी तरह समझा है। उन्हें को-एक्टर्स से भरपूर मदद मिली है। अभय देओल, जिम्मी शेरगिल, अली फजल, पियूष मिश्रा, जावेद शेख, मोमल शेख और कंवलजीत ने हंसी की गति बनाए रखी है। हां, पियूष मिश्रा का राजेंद्र नाथ की स्टाइल में आना खटकता है।  कुछ कमियों के बावजूद ‘हैप्पी भाग जाएगी’ मजेदार फिल्म है। हल्के-फुल्के तरीके से वह हिंदी फिल्मों का वह संसार रचती है, जो बासु चटर्जी, ऋषिकेश मुखर्जी, गुलजार और सई परांजपे की फिल्मों में दिखता था। ‘हैप्पी भाग जाएगी’ हिंदी फिल्मों की परंपरा की फिल्म है।  "
फिल्म रिव्यू :  4032 साल पहले 'मोहेंजो दारो' (तीन स्टार),2.5," अजय बह्मात्मज  अभी हमलोग 2016 ई. में हैं। आशुतोष गोवारिकर अपनी फिल्मे ‘मोहेंेंजो दारो’ के साथ ईसा से 2016 साल पहले की सिंधु घाटी की सभ्यता में ले जाते हैं। प्रागैतिहासिक और भग्नावशेषों और पुरातात्विक सामग्रियों के आधार पर आशुतोष गोवारिकर ने अपनी टीम के साथ रचा है। उनकी यह रचना कल्पनातीत है। चूंकि उस काल के पर्याप्त साक्ष्य नहीं मिलते, इसलिए आशुतोष गोवारिकर को ‘मोहेंजो दारो’ की दुनिया रचने की छूट मिल गई। इन तथ्यों पर बहस करना अधिक महत्व नहीं रखता कि कपड़े, पहनावे, भाषा और व्यवहार में क्या होना या नहीं होना चाहिए था? ‘मोहेंजो दारो’ में लेखक और निर्देशक सबसे ज्यादा ‘कदाचित’ शब्द का इस्तेमाल करते हैं। ‘कदाचित’ का सरल अर्थ शायद और संभवत: है। शायद जोड़ते ही हर बात अनिश्चित हो जाती है। शायद एक साथ ‘हां’ और ‘ना’ दोनों है। फिल्म के संवादों में हर प्रसंग में ‘कदाचित’ के प्रयोग से तय है कि फिल्म’ के लेखक और निर्देशक भी अपने विवरण और चित्रण के प्रति अनिश्चित हैं। उनकी अनिश्चितता का असर फिल्म के विधि-विधान पर स्पष्ट है।4032 साल पहले हड़प्पा से भ्रष्टाचार की वजह से निकाला गया भ्रष्ट और क्रूर प्रशासक मोहेंजो दारो में आता है। वह छल से विराट सभा (पार्लियामेंट) का सदस्य बनता है। वह साजिश रचता है। वहां के न्यायप्रिय और ईमानदार प्रशासक सुरजन को मरण दंड देता है। उसका भाई दुरजन अपने भतीजे सरमन को लेकर पास के आमरी गांव चला जाता है। सरमन को सपने आते हैं। सपने में वह एकसिंघा देखता है, जो मोहेंजो दारो का प्रतीक है।  हिंदी फिल्मों के हीरो ऐसे सपनों से प्रेरित होकर प्रयाण करते हैं। अमिताभ बच्चन की फिल्में याद कर लें। बहरहाल, सरमन भी प्रयाण करता है और मोहेंजो दारो आ जाता है। शहर की बनावट और वस्तु से भौंचक्के सरमन का चानी से नैन मटक्का हो जाता है। मोहेंजो दारो के लोभ-लालच और खोट से घबराया और गांव लौटने के लिए बेताब सरमन रुक जाता है। चानी के प्रेम में गिरफ्तार सरमन निडर और बहादुर युवक के रूप में अन्य शहरियों का भी ध्यान खींचता है। उधर नए महम के अत्याचार बढ़ते जाते हैं। अच्छे दिनों के लालच में वह नित नए कर लादता जाता है। सरमन नए कर का भी विरोध करता है। सरमन एक साथ दो मोर्चो पर मुकाबला कर रहा है। वह महम से भिड़ गया है। महम के बेटे मुंजा से भी उसकी ठन गई है क्योंकि मुंजा पुजारी की बेटी चानी को अपनी संगिनी बनाना चाहता है। चानी सरमन से प्रेम करने लगती है। सरमन को मरण दंड की सजा मिलती है। इस दंड से माफी मिलने पर सरमन का मुकाबला बकर और जोकार जैसे खूंखार नरभक्षियों से होता है। हर मुकाबले में दुश्मनों को परास्त करता हुआ सरमन विजयी होता है। उसे चानी भी मिल जाती है। आशुतोष गोवारिकर के पास ठोस कहानी नहीं है। फिल्म में ढेर सारी घटनाएं और गतिविधियां हैं। कदाचित यह उनका रक्षात्मक शिल्प है। वे उन घटनाओं और गतिविधियों की विशद कल्पना करते हैं। फिल्म के क्लाइमेक्स में वीएफएक्स और सीजी प्रभाव से रोमांचक प्रभाव पैदा होता है। सब कुछ विशाल और काल्पनिक होने के साथ बड़े पैमाने पर है। इस स्केल पर हिंदी में कम फिल्में बनती हैं। पिछले साल ‘बाहुबली’ आई थी। संजय लीला भंसाली की फिल्मोंं में भी ऐसी भव्यता रहती है। आशुतोष गोवारिकर की यह खूबी तो है ही कि वे बड़ा सोचते हैं। यहां भी वे बड़ी सोच के साथ मौजूद हैं। कमी है तो कहानी की। अगर वे कहानी के साथ प्रागैतिहासिक काल को जोड़ पाते तो फिल्म और रोचक हो जाती। ‘मोहेंजो दारो’ में सरमन और चानी की प्रेमकहानी से उसकी पृष्ठभूमि डिलीट कर दें तो यह साधारण प्रेम कहानी रह जाती है। प्रेम की अभिव्यक्ति और अहसास में भी नवीनता नहीं है। वहीं आंखें मिलना, स्फुयरण होना,चुंबन-आलिंगन, बिछ़ड़ने का डर और एक-दूसरे को पाने की कोशिश... कह सकते हैं कि ‘मोहेंजो दारो’ के काल से 2016 तक हिंदी फिल्मों में प्रेम के उपादान और लक्षण नहीं बदले हैं। यह भी लिखा जा सकता है कि ‘मोहेंजो दारो’ में आज के तौर-तरीकों को प्रागैतिहासिक काल में जड़ दिया गया है। रितिक रोशन ने किरदार के अनुसार अभिनय और व्यवहार किया है। चूंकि किरदार के चित्रण में नवीनता नहीं है, कदाचित इसी कारण से वे अपनी बेहतर फिल्मों की तरह प्रभावशाली नहीं हो पाए हैं। हां, फिल्म के एक्शन दृश्यों में उनकी चपलता देखते ही बनती है। नई अभिनेत्री पूजा हेगड़े को सुंदर दिखना था। मेकअप और कॉस्ट्यूम से इसे पूरा किया गया है। वह दृश्य के हिसाब से मुस्करा लेती हैं। मनीष चौधरी ने पुजारी के रूप में प्रभावित किया है। वे उसके द्वद्व और प्रायश्चय को अच्छी तरह अभिव्यक्त करते हैं। लंबे समय के बाद नितीश भारद्वाज दिखे हैं। कबीर बेदी के पास भारी-भरकम आवाज है, जो उनके किरदार के निर्वाह में मदद करती है। अरूणोदय सिंह निराश करते हैं। छोटी भूमिकाओं में सरमन के साथी, शहर के रखपाल, विराट सभा के सदस्य की भूमिकाओं में आए कलाकारों का सहयोग सराहनीय है। आशुतोष गोवारिकर की ‘मोहेंजो दारो’ कल्नपातीत रोमांचक दृश्यात्मक अनुभवों के लिए देखी जानी चाहिए। जबरदस्तस विजुअल्स हैं। इस फिल्म का आनंद छोटे पर्दे पर नहीं मिल सकता। भारतीय संस्कृत और इतिहास के जानकार बता सकेंंगे कि क्या सिंधु नदी और घाटी की सभ्यता के नष्ट होने पर गंगा के किनारे सभ्यता बसी थी? अवधि- 135 मिनट"
"फिल्‍म रिव्‍यू: सिर्फ धोखा, बदला और हत्या की कहानी नहीं 'रुस्‍तम' (3 स्‍टार)",2.5,"-अजय बह्मात्मज प्रमुख कलाकार- अक्षय कुमार, इलियाना डिक्रूज, ईशा गुप्ता।संगीत निर्देशक- अंकित तिवारी, जीत गांगुली। स्टार- 3 स्टार 1963 की ‘ये रास्ते हैं प्यार के’ और 1973 की ‘अचानक’ से भिन्न है ‘रुस्तूम’। ‘रुस्तम’ की प्रेरणा छठे दशक के नौसेना अधिकारी के जीवन से भले ही ली गई हो, पर इसे टीनू सुरेश देसाई ने लेखक विपुल के रावल के साथ मिल कर विस्तार दिया है। फिल्म में 1961 की यह कहानी छल, धोखा, बदला और हत्या से आगे बढ़ कर एक ईमानदार नौसेना अधिकारी के देशप्रेम और राष्ट्र भक्ति को छूती हुई उस दौर की मुंबई के परिवेश को भी दर्शाती है। तब मुंबई कां बंबई कहते थे और शहर में पारसी और सिंधी समुदाय का दबदबा था।तस्वीरें: 'रुस्तम' ही नहीं ये फिल्में भी नानावटी केस पर बनी...'रुस्तम’ अलग किस्म की थ्रिलर फिल्म है। यहां गोली चलाने वाले के बारे में दर्शक जानते हैं। हां, कैसे और किन हालात में गोली चली यह कोर्ट में पता चलता है। चूंकि घटना का कोई चश्मदीद गवाह नहीं है, इसलिए जज और ज्यूरी को रुस्तम के बयान पर ही निर्भर होना पड़ता है। उस दौर में कोर्ट में ज्यूरी भी बैठती थीं, जो किसी फैसले तक पहुंचने में जज की मदद करती थी। कहते हैं नौसेना अधिकारी के मुकदमे के बाद ज्यूरी सिस्टम समाप्त किया गया। फिल्म में संक्षेप में बताया गया है कि कैसे ज्यूरी 8-1 के बहुमत तक पहुंची और रुस्तम को निर्दोष करार दिया। मीडिया की भी भूमिका रही। मीडिया ने रुस्तम के समर्थन का माहौल तैयार किया। कोर्ट, मीडिया और तब की एलीट बंबई के जीवन को भी यह फिल्म दर्शाती है।हालांकि फिल्म का फोकस नौसेना में मौजूद भ्रष्टाचार नहीं था। फिर भी यह फिल्म संकेत देती हैं कि नेहरू के जमाने से ही सेना में कदाचार है। रुस्तम जैसे राष्ट्र भक्ता उनसे जूझते रहे हैं। अक्षय कुमार की ऐसी फिल्मों में देशप्रेम का एक तार चकमता रहता है। अक्षय कुमार उसे जोश के साथ पेश भी करते हैं। ‘रुस्तम’ पूरी तरह से शीर्षक भूमिका निभा रहे अक्षय कुमार की फिल्म है। अक्षय कुमार ने ऐसी फिल्मों की एक स्टायल विकसित कर ली है। वे इस स्टायल में जंचते और अच्छे भी लगते हैं। उन्होंने ‘रुस्तम’ के किरदार को कभी हायपर नहीं होने दिया है। अभिनेत्रियों में इलियाना डिक्रूज अपनी सीमित भूमिका में भी प्रभावित करती हैं। उनके किरदार में एक से अधिक इमोशन थे। ईशा गुप्ता का किरदार एकआयमी और हल्का सा निगेटिव है। ईशा किरदार में रहने की कोशिश में हर दृश्य में सफल नहीं हो पातीं। उनके लुक और पहनावे पर अच्छी मेहनत की गई है। वह उसे ढंग से कैरी कर लेती हैं। यह फिल्म कुमुद मिश्रा, पवन मल्होत्रा, उषा नाडकर्णी और अनंग देसाई के सहयोग से असरदार बनती है। चारों ने अपने किरदारों को सही रंग और ढंग से आत्म सात किया है।फिल्म के गीत-संगीत में छठे-सातवें दशक के संगीत की ध्वनि और शैली रहती तो अधिक आनंद आता। फिल्म में डाले गए गाने और उनका संगीत पीरियड में छेद करते हैं। गीत के बोलों में फिल्म की थीम के अनुसार प्रेम और रिश्ते का भाव है, किंतु संगीत उसे आज की धुनों में लाकर बेमानी कर देता है। क्या उन दिनों कोई चार आने का अखबार अपनी सुर्खियों और खबरों की वजह से पांच रुपए तक में बिक सकता था?अवधि- 152 मिनट abrahmatmaj@mbi.jagran.com"
"फिल्म रिव्यू- 'फीवर', एकरूप किरदारों की उलझन (2 स्‍टार)",2.5,"-अजय ब्रह्मात्मज  राजीव झावेरी का इरादा ‘फीवर’ को रोचक और रोमांचक फिल्म के रूप में पेश करने का रहा होगा। वे भरपूर कोशिश करते हैं। उन्हें राजीव खंडेलवाल के रूप में एक समर्थ अभिनेता भी हासिल है। वह विस्मृति का शिकार होने पर भी दर्शकों को बांधे रखने और मूल कहानी पर परिचित चरित्रों के बीच पहुंचना चाहता है। उसके जीवन में आई लड़कियां उसे उलझाए रखती हैं या यूं कहें कि अपनी विस्मृति की वजह से वह उन्हें बार-बार उलझन में डाल देता है। एक समय के बाद रिया, काव्या, पूजा सभी गड्डमड्ड होने लगती हैं। 'फीवर' में तीन लड़कियां हैं। इन दिनों ज्यादातर लड़कियों के लुक और पहनावे में ऐसी एकरूपता रहती है कि उन्हें अलग करना मुश्किल होता है। खास कर नई अभिनेत्रियां हों और उनकी अपनी पहचान न हो तो मुश्किल बढ़ जाती है। ‘फीवर’ में एक तो इन चरित्रों को गूढ़ तरीके से गढ़ा गया है और फिर संवाद अदायगी, चाल-ढाल, लुक और पहनावे की समानता में दर्शकों को भी विस्मृति की कगार पर ले जाती हैं। अकेले राजीव खंडेलवाल माला के धागे की तरह फिल्म के सभी फूलों को जोड़े रखने की कोशिश करते हैं। फिल्म में लोकेशन की खूबसूरती है। खूबसूरत अभिनेत्रियां हैं। रहस्य और रोमांच की फिल्मों के लिए आवश्यक अन्य उपादान हैं। नहीं है तो ड्रामा। और अभिनेत्रियों की अदाकारी बुरी तरह से निराश करती है। फिर से लिखना होगा कि अकेले राजीव खंडेलवाल अभिनेत्रियों, किरदारों और फिल्म को संभालने में फिसल जाते हैं। गौहर खान, गेमा एटकिंसन, अंकिता मकवाना और जेम्से बांड गर्ल केटरीना मुनिरो से कोई मदद नहीं मिलती। राजीव खंडेलवाल के पास ऐसी फिल्में आती हैं या वे स्वयं ऐसी उलझी पटकथा और किरदारों की फिल्में चुनते हैं। कहीं न कहीं समीकरण गड़बड़ हो जाता है और उनकी फिल्में अंतिम प्रभाव में कमजोर हो जाती हैं। फीवर में स्विटजरलैंड है और वहां की मनोरम वादियां भी हैं। उन वादियों का आनंद लिया जा सकता है। बता दें कि इस फिल्म में नौ संगीतकार हैं। अवधि-130 मिनट abrahmatmaj@mbi.jagran.com"
फिल्म रिव्यू- कथा और व्यथा 'बुधिया: बॉर्न टू रन'(4 स्‍टार),2.5,"-अजय ब्रह्मात्मज मयूर पटेल और मनोज बाजपेयी की फिल्म ‘बुधिया: बॉर्न टू रन’ उड़ीसा के बुधिया और बिरंची की कहानी है। फिल्म का शीर्षक बुधिया है। वह शिशु नायक है। बुधिया के साथ-साथ बिरंची की भी कहानी चलती है। दो व्यक्तियों के परस्पर विश्वास और संघर्ष की यह कहानी रोमांचक, प्रेरक और मनोरंजक है। सोमेंद्र पाढ़ी ने इसे बड़े यत्न से गूंथा है। बायोपिक फिल्मों के इस दौर में ‘बुधिया...’ बेहतरीन उदाहरण है।  फिल्म में ढलने के बावजूद बुधिया और बिरंची का चरित्र नैसर्गिक और आर्गेनिक रहता है। हालांकि ‘बुधिया...’ को सर्वश्रेष्ठ बाल फिल्म का राष्ट्रीय पुरस्कार मिला है, लेकिन यह फिल्म सभी उम्र के दर्शकों के लिए है। इस फिल्म का गहन दर्द है कि बुधिया के दौड़ने पर आज भी पाबंदी है। वह 2016 के ओलिंपिक में नहीं जा सका। अगर दबाव बढ़े और आवाज उठे तो इस होनहार धावक की प्रतिभा से विश्व परिचित हो और देश का भी गौरव बढ़े। ‘बुधिया...’ उड़ीसा के पांच साल के बच्चे की कहानी है। वह जन्मजात धावक है। बचपन में जूडो कोच बिरंची की पारखी नजर उसे भांप लेती है। बिरंची उसे प्रशिक्षित करते हैं और मैराथन दौड़ने में उसे प्रोत्साहित करते हैं। छोटी दूरियों से आरंभ उसकी दौड़ पुरी से भुवनेश्वसर के बीच के 65 किलोमीटर की दूरी नापने के साथ उत्कर्ष पर पहुंचती है। उड़ीसा की राज्य सरकार और चाइल्ड वेलफेयर कमिटी के लोग बिरंची के प्रयास के खिलाफ हैं। बिरंची का प्रदेश के विपक्ष के नेता के साथ खड़ा होना ही स्थितियों को जटिल बना देता है। कहीं न कहीं सत्ता पक्ष को लगता है कि इसके पीछे कोई राजनीतिक महत्वाकांक्षा होगी। राजनीति के इस दुष्चक्र में बुधिया की नैसर्गिक प्रतिभा कुचली जाती है और उसके कोच बिरंची की हत्या तक हो जाती है। सोमेंन्द्र पाढ़ी ने बहुत खूबसूरती से बुधिया और बिरंची के चरित्र को प्रस्तुत किया है। वे बुधिया को चमत्कार से अधिक प्रशिक्षण और अभ्यास के परिणाम के रूप में पेश करते हैं। उन्होंने सावधानी से बिरंची को गढ़ा है। बिरंची ने उतनी ही सावधानी से बुधिया को निखारा है। दोनों एक-दूसरे से जोश हासिल करते हैं और लगातार कामयाब होते हैं। बिरंची का सपना था कि बुधिया 2016 के ओलिंपिक में भारत का प्रतिनिधित्व करे। उनका वह सपना आज भी अधूरा है, क्योंकि राजनीतिक छल-प्रपंच में बुधिया के पांवों पर पाबंदी है। वह भाग नहीं सकता। वह दौड़ नहीं सकता। देश के लिए वह अपनी नैसर्गिक प्रतिभा का उपयोग नहीं कर सकता। उसे सीमित कर दिया गया है। सोमेन्द्र पाढ़ी को धन्यवाद देना होगा कि उन्होंने बुधिया और बिरंची की भूमिका के लिए दो योग्य कलाकारों का चुना।बुधिया के रूप में मयूर पटेल पांच साल की उम्र के बच्चे की भोली, नटखट और नैचुरल भंगिमाओं के साथ मौजूद है। लगता है कि बुधिया ऐसा ही रहा होगा। बिरंची के रूप में मनोज बाजपेयी फिर से अपनी प्रतिभा के नए पहलू से परिचित कराते हैं। मनोज बाजपेयी के बारे में यह लिखना कि वे उम्दा कलाकार हैं भी घिसी-पिटी बात लगती है। हिंदी सिनेमा की इस अनोखी प्रतिभा की सबसे बड़ी खूबी यही है कि वे अपने किरदार में ढल जाते हैं। संबंधित किरदार में किसी और की कल्पना नहीं की जा सकती। यह अहसास भी नहीं आता कि मनोज बाजपेयी की जगह फलां कलाकार होता तो और बेहतर करता। मनोज बाजपेयी ने बिरंची की व्यथा को प्रभावशाली तरीके से पेश किया है। फिल्म के निर्माता गजराज राव स्वयं समर्थ अभिनेता है। उन्होंने अपने भावों से फिल्म का प्रभाव बढ़ाया है। सहयोगी भूमिकाओं में आए सभी कलाकारों ने उत्तम योगदान किया है। ‘बुधिया:बॉर्न टू रन’ 2016 की उल्लेखनीय फिल्म है। जरूरी है कि यह देश के दर्शकों तक पहुंचे और बुधिया और उस जैसी प्रतिभाओं के प्रति जागरूक करे। अवधि- 112 मिनटabrahmatmaj@mbi.jagran.com"
"फिल्म रिव्यू: द लेजेंड ऑफ माइकल मिश्रा, नाम बड़े पर दर्शन छोटे-खोटे",2.5,"-अमित कर्ण  फिल्म 'द लेजेंड ऑफ माइकल मिश्रा' में बचपन में परिस्थितियों के चलते अपराध का दामन थाम चुके युवक के डाकू से संत बनने की कहानी बयां की गई है। संत बनने की वजह एक लड़की से बेइंतहा मुहब्बत है। मुहब्बत की वजह से संत बनने का सफर पूरी फिल्म में चलता है। ऐसा प्लॉट हिंदी फिल्मों में घिस-पिट चुका है। समझ से परे है कि मनीष झा ने फिर भी इस कथानक में क्यों हाथ लगाया। फिल्म स्तरहीन, हास्यास्पद और उबाऊ बनकर रह गई है। एकबारगी यकीन नहीं होता है कि यह उसी प्रतिभावान फिल्मकार की फिल्म है, जिसने ‘मातृभूमि...’ और ‘अनवर’ बनाई थी। फिल्म पटना में सेट है। कहानी का नायक माइकल मिश्रा है। वह बचपन में दर्जी था, पर एक दबंग का गला उससे चूक से दब जाता है। दबंग मर जाता है और उसकी कुर्सी माइकल मिश्रा को मिल जाती है। वह आगे चलकर किडनैपिंग का सरताज बन जाता है। नायिका अनाथ वर्षा शुक्ला है। उसे अभिनेत्री बनना है, पर अंग्रेजी से तंग है। उस वजह से उसे बड़े मौके नहीं मिल रहे। एक टैलेंट शो में मिथिलेश नामक शख्स उसकी मदद करता है और वह उससे प्यार कर बैठती है। उसी शो में किडनैपिंग के इरादे से आए माइकल मिश्रा को वर्षा दिखती है। उसमें उसे बचपन की लड़की का अक्स नजर आता है। परिस्थितियां कुछ ऐसी बनती हैं कि मिथिलेश को फेंका गया प्रेम पत्र माइकल मिश्रा को मिल जाता है। उस पत्र में सुधरने की बात लिखी होती है। अब माइकल मिश्रा खुद को कानून के हवाले कर देता है। उधर मिथिलेश घर छोड़ कहीं चला जाता है। वर्षा येन-केन-प्रकारेण मुंबई जा अभिनेत्री बन जाती है।माइकल मिश्रा बने हैं अरशद वारसी, जबकि वर्षा शुक्ला के रोल में अदिति राव हैदरी हैं। माइकल मिश्रा के लक्ष्मण सरीखे भाई हाफ पैंट बने हैं कायोज ईरानी। वह बड़ा होकर फुल पैंट बन जाता है। वह रोल बमन ईरानी ने प्ले किया है। फुल पैंट फ्लैशबैक में माइकल मिश्रा के लेजेंड बनने की कहानी लोगों को सुनाता है।कहानी, पटकथा, संवाद, कथाभूमि व कलाकारों के बिहारी लहजे सब के सब स्तरहीन हैं। कहीं नहीं लगता कि उनकी डिटेलिंग पर काम हुआ है। पटना के लोकेशन पर फिल्म शूट हुई नहीं है। ऐसे में पटना की फील फिल्म में नदारद है। बिहारी लहजे में बोली गई हिंदी मजाक बनकर रह गई है। इतनी बुरी हिंदी भी बिहारी नहीं बोलते। आंचलिकता का प्रभाव होने के बावजूद ढीली पटकथा होने की वजह से अरशद वारसी और बमन ईरानी जैसे कलाकारों की प्रतिभा नष्ट हुई है। गीत-संगीत में भी दम नहीं है।अवधि : 124 मिनट "
फिल्म रिव्यू: 'ढिशुम' मसाला मनोरंजन की अतिरंजना (3.5 स्‍टार),2.5,"-अमित कर्ण जॉन अब्राहम और वरुण धवन की चर्चा व प्रतिष्ठा पॉपुलर स्टार के तौर पर ज्यादा है। ‘देसी ब्वॉय’ बना चुके रोहित धवन भी मिजाज से मसाला मनोरंजन में यकीन रखने वाले लगते हैं। ‘ढिशुम’ विशुद्ध कमर्शियल तेवर और कलेवर वाली फिल्मों को समर्पित है। तभी उस तरह की फिल्मों में आवश्यक तत्वों की बेहतर परख व समझ रखने वाले सिनेमैटोग्राफर, कॉस्ट्यम डिजाइनर, स्टंट डायरेक्टर व गीतकार-संगीतकार की सेवा ली गई है। कथाभूमि संयुक्त अरब अमीरात की आलीशान जमीन चुनी गई है। अबु धाबी के रेगिस्तानी इलाकों की नयनाभिराम खूबसूरती को सिनेमैटोग्राफर अयानन्का बोस ने बखूबी कैमरे में कैद किया है। फिल्म को भव्यता मिली है। फिल्म में हुआ खर्च हर दृश्य में टपकता है।  अयानन्का इससे पहले ‘किक’ और ‘स्टूडेंट ऑफ द ईयर’ में कैमरा वर्क कर चुके हैं। हैरतअंगेज स्टंट सीन की संरचना एलन अमीन और स्टीफन रिचर ने की है। एलन से तो लोग परिचित हैं। स्टीफन रिचर की शोहरत ‘विश्वरूपम’, ‘डॉन 2’ और हॉलीवुड की मशहूर एक्शन फिल्मों को लेकर है। एलन और स्टीफन को डर्मोट ब्रोगन व अन्य लोगों की टीम दी गई है। अबु धाबी के एक्शन सीन टिपिकल फिल्मों की तरह नहीं रखे गए हैं। सरल शब्दों में कहें तो वे एंटी ग्रैविटी यानी हवा हवाई नहीं हुए। उन्हें जॉन अब्राहम व वरुण धवन के डोले-शोले ने रोमांच की भरपूर अनुभूति प्रदान की है। ऐसी फिल्मों को एकांगी नहीं रखा जाता है। एक्शन के डोज के साथ-साथ कॉमेडी व ग्लैंमर का छौंका पूरी फिल्म में रह-रहकर लगाया जाता है। वह तड़का अक्षय कुमार, परिणीति चोपड़ा के कैमियो से खूब लगा रहा है। शारजाह में पुलिस अफसर जुनैद अंसारी की फोन पर जब-तब खिल्ली उड़ाने वाले शख्स की आवाज सतीश कौशिक की है। उनका चेहरा नहीं दिखाया गया, मगर वे आवाज से अपनी छाप छोड़ जाते हैं। सैम की भूमिका में अक्षय कुमार को नया अवतार उनके प्रशंसकों के लिए किसी सौगात से कम नहीं। दरअसल, रोहित धवन ने बड़ी होशियारी से जॉन और वरुण की ब्रांड इमेज का इस्तेमाल करते हुए आसानी से यकीन न की जाने वाली कहानी सरलता से कह दी है। सरलता के आगोश में तर्क डूब गए हैं। यहां तर्क ढूंढना मुनासिब भी नहीं। हमारी जिंदगी भी तो ऐकिक नियमों से कहां चलती हैं। बहरहाल, ‘ढिशुम’ टीम इंडिया के प्रतिभावान और इन फॉर्म, मगर गुमशुदा खिलाड़ी विराज शर्मा की खोज पर केंद्रित है। विराज का अपहरण बाघा ने कर लिया है। वह सट्टा बाजार का बेताज बादशाह है। वह शारजाह में भारत के पाकिस्तान संग होने वाले फाइनल मैच से पहले विराज का अपहरण कर लेता है। मैच शुरू होने में महज 36 घंटे हैं। विराज को उससे पहले ढूंढ निकालने के लिए भारत सरकार अपने सबसे काबिल अफसर कबीर शेरगिल को शारजाह भेजती है। वहां निकम्मे समझे जाने वाले पुलिस अफसर जुनैद अंसारी से उसे मदद मिलती है। विराज की खोज में सैम, मीरा व आखिर में बाघा टकराते हैं। कहानी बेहद प्रेडिक्टेबल है, मगर रोहित धवन ने तुषार हीरानंदानी के साथ मिलकर एंगेज रखने वाली पटकथा लिखी है। हुसैन दलाल के चुटीले संवाद ने फिल्म की रफ्तार और धार बनाए रखी है। नितिन रोकड़े और रितेश सोनी की एडीटिंग प्रभावी है। फिल्म की लंबाई को अतिरिक्त नहीं होने दिया गया है। अदाकारी के मोर्चे पर हर कलाकार ने प्रभावित किया है। बाघा की भूमिका में अक्षय कुमार ने दमदार वापसी की है। विराज शर्मा बने साकिब सलीम ने पूरे अनुशासन के साथ अपने किरदार को निभाया है। विराज के क्रिकेटिंग कौशल को बेहतर तरीके से पेश किया है। कबीर के किरदार में जॉन फबते हैं। गंभीर शख्स की भूमिका में वे सहज लगते हैं। हंसोड़ जुनैद अंसारी के कैरेक्टर में वरुण धवन की शिद्दत महसूस होती है। जैकलीन ने मीरा के रोल को आवश्यक तड़क-भड़क प्रदान किया है। ‘सौ तरह के’ गाने में वे चित्ताकर्षक लगी हैं।अवधि- 124 मिनट"
फिल्म रिव्यू- किस की जवाबदेही 'मदारी' (3.5 स्‍टार),2.5,"-अजय ब्रह्मात्मज  फिल्म का नायक एक आम नागरिक है। वह जानना चाहता है कि आखिर क्यों उसका बेटा उस दिन हादसे का शिकार हुआ और उसकी जवाबदेही किस पर है? दिन-रात अखबारों और चैनलों की सुर्खियां बन रहे हादसे भुला दिए जाते हैं। ‘मदारी’ में ऐसे ही कुछ सवालों से सिस्टम को कुरेदा गया है। जो सच सामने आया है, वह बहुत ही भयावह है। और उसके लिए कहीं ना कहीं हम सभी जिम्मेदार हैं। हम जो वोटर हैं। ‘चुपचाप दबा रहके अपनी दुनिया में खोए रहनेनेवाला’... हम जो नेताओं और पार्टियों को चुनते हैं और उन्हें सरकार बनाने के अवसर देते हैं। ‘मदारी’ में यही वोटर अपनी दुनिया से निकल कर सिस्टम के नुमांइदों की दुनिया में घुस जाता है तो पूरा सिस्टम बौखला जाता है। हड़कंप मच जाता है। हिंदी में सिस्टम पर सवाल करने वाली फिल्में बनती रही हैं। कई बार अपने निदान और समाधान में वे अराजक हो जाती हैं। ‘मदारी’ इस मायने में अलग है कि वह सिस्टम के भविष्य और उत्तराधिकारी को आगाह करती है। उसे साथ लेकर चलती है। एक उम्मीद जगाती है। अभी नहीं तो पांच, दस या पंद्रह सालों में स्थितियां बदलेंगी। ‘मदारी’ राजनीतिक सोच की फिल्म है। यह फिल्म किसी एक राजनीतिक पार्टी या विचार के विरोध या पक्ष में नहीं है। यह पूरे सिस्टम पर कटाक्ष करती है, जिसमें सरकार डेवलपर और ऑपोजिशन ठेकेदार की भूमिका में आ गए हैं। निशिकांत कामत ने फिल्म में किसी युक्ति से काम नहीं लिया है। रितेश शाह की स्क्रिप्ट उन्हें इजाजत भी नहीं देती। फिल्म सरत तरीके से धीमी चाल में अपने अंत तक पहुंचती है। लेखक-निर्देशक ने सिनेमाई छूट भी ली है। कुछ दृश्यों में कोर्य-कारण संबंध नहीं दिखाई देते। इस सिनेमाई समर में निशिकांत कामत के पास सबसे कारगर अस्त्र इरफान हैं। इरफान की अदाकरी इस परतदार फिल्म को ऊंचाइयों पर ले जाती है, प्रभावित करती है और अपने उद्देश्य में सफल रहती है। ‘मदारी’ सोशल और पॉलिटिकल थ्रिलर है। ‘बाज चूजे पर झपटा...उठा ले गया- कहानी सच्ची लगती है, लेकिन अच्छी नहीं लगती। बाज पे पलटवार हुआ कहानी सच्ची नहीं लगती, लेकिन खुदा कसम बहुत अच्छी लगती है।'... फिल्म के आरंभ में व्यक्त निर्मल का यह कथन ही फिल्म का सार है। यह चूजे का पलटवार है। सच्ची नहीं लगने पर भी रोचक और रोमांचक है। मध्यवर्गीय निर्मल कुमार जिंदगी की लड़ाई में जीने के रास्ते और बहाने खोज कर अपने बेटे के साथ खुश और संतुष्ट है। एक हादसे में बेटे को खोने के बाद वह कुछ सवाल करता है। उन सवालों की जवाबदारी के लिए वह सिस्टम के नुमाइंदों को अपने कमरे में आने के लिए मजबूर करता है और फिर उनके जवाबों से पूरे देश को वाकिफ कराता है। गृहमंत्री एक बार बोल ही जाते हैं, 'सच, सच डरावना है- दिल दहल जाएगा- सरकार भ्रष्ट है, सच नहीं है- भ्रष्टाचारी के लिए ही सरकार, यह सच है।' एक दूसरा नेता जवाबदेही के सवाल पर सिस्टम के रवैए को स्पष्ट करता है। जवाबदेही का मतलब उधर पार्लियामेंट में- चुनाव के मैदान में- गली-गली जाकर एक-एक आदमी को जवाब देना नहीं है। निर्मल कुमार 120 करोड़ लोगों के प्रति जवाबदेही की बात करता है तो जवाब मिलता है...एक सौ बीस करोड़- मैथ्स ही गड़बड़ है तुम्हारा- हां, बंटे हुए हो तुम सब- जाति, धर्म, प्रांत...एक सौ बीस करोड़ नहीं, टुकड़े, टुकड़े, टुकड़े में बंटे हुए हो....तभी तो हम रौंद रहे हैं तुम को जूतियों के नीचे....नहीं डरते 120 करोड़ से हम।‘ फिल्म में ऐसे संवादों से हमारे समय का सच और सिस्टम का डरावना चेहराफाश होता है। ‘मदारी’ अपने सवालों से झकझोरती है। इरफान की रुलाई आम नागरिक की विवशता जाहिर करती है। बतौर दर्शक हम द्रवित होते हैं और निर्मल की मांग से जुड़ जाते हैं। निर्मल अपने अप्रोच में हिंसक नहीं है। निदान और समाधान से अधिक उसकी रुचि जवाब में है। वह जवाब चाहता है। फिल्म के एक गीत ‘दम दमा दम’ में इरशाद कामिल ने हमारे समय के यथार्थ को संक्षिप्त और सटीक अभिव्यक्ति दी है। अवधि- 133 मिनटabrahmatmaj@mbi.jagran.com"
"फिल्‍म रिव्‍यू: जोश, जीत और जिंदगी 'सुल्‍तान' (3.5 स्‍टार)",2.5," -अजय बह्मात्मज  अली अब्बास जफर ने हरियाणा के बैकड्राप में रेवाड़ी जिले के बुरोली गांव के सुल्तान और आरफा की प्रेमकहानी में कुश्ती का खेल जोड़ कर नए तरीके से एक रोचक कथा बुनी है। इस कथा में गांव, समाज और देश के दूसरी जरूरी बातें भी आ जाती हैं, जिनमें लड़कियों की जिंदगी और प्रगति का मसला सबसे अहम है। लेखक और निर्देशक अली अब्बास जफर उन पर टिप्पणियां भी करते चलते हैं। उन्होंने शुरू से आखिर तक फिल्म को हरियाणवी माटी से जोड़े रखा है।बोली, भाषा, माहौल और रवैए में यह फिल्म देसी झलक देती है। एक और उल्लेखनीय तथ्य है कि ‘सुल्तान’ में नायक-नायिका मुसलमान हैं, लेकिन यह फिल्म ‘मुस्लिम सोशल’ नहीं है। हिंदी फिल्मों में ऐसे प्रयास लगभग नहीं हुए हैं। यह हिंदी की आम फिल्म है, जिसके चरित्र आसपास से लिए गए हैं। अली अब्बास जफर की इस कोशिश की अलग से सराहना होनी चाहिए।सुल्तान गांव का नौजवान है। वह अपने दोस्तों के साथ पतंग लूटने और मौज-मस्ती करने में खुश रहता है। उसका अजीज दोस्त गोविंद है। उनकी अचानक टक्कर आरफा से हो जाती है। आरफा अपने एटीट्यूड से सुल्तान को प्रभावित करती है। अन्य फिल्मों की तरह यहां भी सुल्तान पहली ही मुलाकात में दिल दे बैठता है। आरफा कुश्ती की स्टेट चैंपियन है। वह ओलंपिक से गोल्ड मेडल लाने का ख्वाब पाले बैठी है, जिसमें उसके पिता भी उसके सहयोगी हैं।आरफा शुरू में उसे तरजीह नहीं देती। बाद में वह उसकी दोस्त बनने को तैयार हो जाती है। जब उसे पता चलता है कि सुल्तान तो उसका दीवाना है तो वह उसे झिरकती है और कुछ ऐसा करने की चुनौती देती है कि वह उसकी इज्जत करने लगे। यहां से फिल्म कुश्ती की थीम पर आ जाती है। आरफा की नजरों में इज्जत हासिल करने के लिए सुल्तान जी-तोड़ मेहनत करता है। वह स्टेट चैंपियन भी बन जाता है। दोनों की शादी होती है। जिंदगी और कुश्ती में दोनों रमे हुए हैं। तभी उनकी पारिवारिक जिंदगी में उथल-पुथल होती है। कुछ कड़े फैसले लिए जाते हैं। कहानी में मैलोड्रामा और इमोशन आता है। फिर तो बाकी फिल्मों की तरह ‘सुल्तान’ भी एक प्रेमकहानी बन जाती है।अली अब्बास जफर ने कुश्ती का इस्तेमाल खेल से अधिक सुल्तान और आरफा के बीच के संबंधों के मोड़-तोड़-जोड़ में किया है। पूरी फिल्म कुश्ती के धागे में पिरोयी गई है। खेलों की फिल्म में एक अलग किस्म का जोश रहता है। हम नायक या नायिका की जिद से जुड़ जाते हैं। उनकी जीत की कामना करते हैं। उनकी हार से दुखी होते हैं। इस संदर्भ में ‘सुल्तान’ की पकड़ उतनी मजबूत नहीं रहती। सलमान खान की अपनी छवि सुल्तान के संघर्ष के आड़े आ जाती है। फिल्म के एक संवाद में सुल्तान की उम्र 30 बतायी जाती है। यह अनावश्यक संवाद सलमान खान की असली उम्र नहीं ढक पाता। हालांकि लेखक-निर्देशक ने बड़ी चतुराई से सुल्तान के चरित्र निर्वाह में सलमान खान की असली उम्र के फर्क के अहसास से बचने-बचाने की कोशिश की है, लेकिन सलमान की कद-काठी और ऑफ स्क्रीन इमेज आड़े आती है।सलमान खान के स्टारडम का पूरा उपयोग हुआ है। इसके बावजूद इस फिल्म में सलमान खान अपनी पॉपुलर इमेज से बाहर निकलने में सफल रहे हैं। खास कर दंगल के दांव-पेच के दृश्यों में उनकी चपलता और वर्जिश दिखती है। अधिकांश दृश्यों में उन्होंने चरित्र का साथ निभाया है। अच्छी बात है कि उम्रदराज अभिनेता ऐसी चुनौतियों के मुकाबले में सफल हो रहे हैं। नाच-गानों और प्रचलित टोटकों की वजह से अलग भावभूमि पर चल रही ‘सुल्तान’ बार-बार चालू फिल्मों की तरफ लौट आती है। पॉपुलर और डिफरेंट के बीच संगत बिठाने में लेखक-निर्देशक की मुश्किलें बढ़ी हैं। इसी वजह से पटकथा समतल नहीं रहती और प्रवाह टूटता है। झटके लगते हैं।अनुष्का शर्मा ने आरफा के किरदार को बखूबी निभाया है। अखाड़े में उनकी फुर्ती और स्फूर्ति किरदार के अनुकूल है। सलमान खान के साथ के दृश्यों में वह उनके समकक्ष लगती हैं। निश्चित ही उन्हें लेखक अली अब्बास जफर का पूरा सपोर्ट मिला है। आरफा हरियाणा की माडर्न लड़की है, जो अपने करियर के बारे में अच्छी तरह जानती है। वह अपने वजूद से वाकिफ है और अपनी ख्वाहिशों की कुर्बानी नहीं देना चाहती। फिर भी एक खास मोड़ पर लड़की होने की वजह से उसे बड़ा फैसला लेना पड़ता है।फिल्म उन सवालों पर अटकती नहीं है, लेकिन सवाल छोड़ जाती है। आरफा अपने मिजाज और रवैए से समाज की परिपाटी को तोड़ती है। वहां वह असरदार लगती है। जब मैलोड्रामा और इमोशन में वह रुटीन होन लगती है तो खटकती है। भारतीय समाज में हदें तोड़ती लड़कियों को ऐसे अंतर्विरोधों से गुजरना ही पड़ता है। इस लिहाज से आरफा वास्तविक किरदार है और अनुष्का शर्मा ने अदायगी में वास्तविकता का परिख्य दिया है।गौर करें तो इस फिल्म में हीरो यानी सलमान खान की एंट्री पर जोर नहीं दिया गया है। हीरोइन और सपोर्टिंग किरदारों की एंट्री याद रह जाती है। भले ही वह सुल्तान की दादी ही क्यों न हों। सुल्तान के दोस्त गोविंद की भूमिका में अनंत शर्मा याद रह जाते हैं। अमित साध अपने अभिनय से प्रभावित करते हैं। बाकी सहयोगी कलाकरों ने अपनी जिम्मेदारी निभायी है।अली अब्बाय जफर ने ‘सुल्तान’ में किरदारों और दृश्यों में देसी भाव और व्यवहार को ढंग से पेश किया है। किरदारों के आपसी संबंध और बातों में आई आत्मीयता फिल्म का प्रभाव बढ़ा देती है। इरशाद कामिल और विशाल-शेखर के गीत-संगीत में फिल्म की थीम, किरदारों के इमोशन और पॉपुलर जरूरतों पर समान रूप से ध्यान दिया गया है।अवधि- 168 मिनट abrahmatmaj@mbi.jagran.com"
"फिल्‍म रिव्‍यू 'शोरगुल' :  गुल होती इंसानियत, बचाने का शोर (2.5 स्‍टार)",2.5,"अमित कर्ण सत्ता में बने रहने के लिए नेता व धर्मगुरू हर सीमा को लांघ सकते हैं। वे अपने फायदे के लिए दूसरों की जान, जमीन और जमीर तक का सौदा करने में नहीं चूकते। कुछ राज्यों में अफीम व ड्रग्स की राजनीति वहां की सियासत की किस्मत तय कर रही है। तो कई प्रदेशों में आज भी जाति व धर्म के नाम पर वोटिंग होती है। जाहिर तौर पर वहां इरादतन दंगे करवा वोटों का ध्रुवीकरण कर राजनीतिक फायदा उठाया जाता है। दंगे इंसानियत के नाम पर बदनुमा दाग हैं, मगर आजादी के छह दशकों बाद भी हिंदुस्तान उसे ढोने को मजबूर है। ‘शोरगुल’ की सोच उसी बुनियाद पर टिकी हुई है। सरल शब्दों में कहा जाए तो उसने सांकेतिक रूप से तीन साल पहले मुजफ्फरनगर दंगों के कार्य-कारण पर अपनी विवेचना दी है। उसने दोनों समुदाय के नेताओं व धर्मगुरूओं को कटघरे में खड़ा किया है। उसने साथ ही लव जेहाद के नाम पर हौव्वा खड़ा करने वालों के चेहरे से नकाब उतारा है। यह भी जाहिर हुआ है कि दंगा पीडि़त इलाकों में लोगों की जिंदगी बारूद के ढेर पर चल व पल रही होती है। एक चिंगारी लगी नहीं कि सब कुछ तबाह। बहरहाल, फिल्म में मुजफ्फरनगर का नाम नहीं लिया गया है। कथाभूमि मलीहाबाद शहर है। हिंदुवादी नेता रंजीत ओम वहां का विधायक है, जबकि उसका चाचा, चौधरी है। चौधरी गांधीवादी सोच का रहनुमा है। रघु चौधरी का बेटा है, जिसे पड़ोस में रहने वाली मुस्लिम युवती जैनब से एकतरफा मोहब्बत है। वैसे दोनों गहरे दोस्त हैं। रंजीत अपनी राजनीतिक महत्वाकांक्षाएं पूरी करने के लिए हर किस्म की व्यूह रचना करता है। उसमें उसका पूरा साथ उसका मामा देता है। उसे सांसद बनना है, पर उसकी राह में चौधरी सबसे बड़ा अड़ंगा। जैनब का निकाह उदारवादी सोच के सलीम से तय है। सलीम का छोटा भाई मुसतकीम है। वह गुजरात से मलीहाबाद आता है। उसकी मनोदशा जाहिर करती है कि वह दंगों की मार झेल चुका है। वह हर फैसले मजहब और जज्बात को ध्यांन में रखकर लेता है। उसे रघु व जैनब की दोस्ती ‘लव जेहाद’ सी लगती है। हालात ऐसे बनते हैं कि मुसतकीम रघु को मार रंजीत ओम व सलीम से खार खाए मुस्लिम धर्मगुरूओं को मौका दे बैठता है। ऐसा मौका, जो पूरे शहर को दंगों की आग में झोंक देता है। बेटा गुजर जाने के बावजूद चौधरी जैनब को बचाने का बीड़ा उठाता है। फिर क्या होता है, फिल्म उस बारे में है। निर्देशक पी सिंह और जीतेंद्र तिवारी ने समसामयिक व ज्वलंत मुद्दा उठाया है, मगर उसकी विवेचना और प्रस्तुतीकरण में चूक गए हैं। सांप्रदायिक अवदाह की जिन वजहों को उन्होंने पेश किया, उससे लोग पूरी तरह परिचित हैं। वह पारंपरिक सोच की ही ताकीद रही कि औरत ही हर फसाद की जड़ होती है। जंग, मोहब्बत और राजनीति में सब जायज है। फिल्म में दंगे, लव जेहाद, उदारवाद व उग्रवाद जैसे मुद्दों की कमी नहीं थी, पर उन्हें पिरोने में कमी साफ दिखी। फिल्म दर्शकों को कतई बांध कर नहीं रखती। उसका ढीलापन फिल्म को ऊबाउ बना गया। सारे किरदार असल लोगों की प्रतिकृति लगे। मिसाल के तौर पर रंजीत ओम साफ तौर पर बीजेपी नेता संगीत सोम लगा। आलम खान तो आजम खान के भेष में अकबरुद्दीन ओवैसी लगे। खासकर तब, जब आलम खान भीड़ को भड़काने वाला भाषण देता है। यह कहता है कि ’25 मिनट के लिए हिंदुस्तान उनके हाथों में दे दिया जाए तो 25 करोड़ मुसलमान, 120 करोड़ हिंदुओं पर भारी पड़ेंगे।‘ इतना नहीं नहीं, सीएम मिथिलेश यादव तक किरदार के नाम हैं, जिसे लेमैन भी आसानी से समझ सकते हैं कि बात अखिलेश यादव की हो रही है। हां, फिल्म एक टेक लेती है। वह यह कि बेगुनाहों को मौत के घाट उतारने वाले गुनहगारों के संग भी समान सलूक होना चाहिए। फिल्म में गिनती के मौकों पर ही रवानगी महसूस होती है। खासकर चौधरी के अवतार में आशुतोष राणा, रंजीत ओम बने जिमी शेरगिल व मुसतकीम बने एजाज खान के चलते। मामा की भूमिका में शशि वर्मा शकुनि मामा के कलियुगी अवतार में जंचे हैं। हालांकि इस मामा को कहानी में दुर्योधन जैसा वफादार भांजा नहीं मिला है। एडिटर की दोयम दर्जे की कतरब्योंत के चलते फिल्म अपने मुद्दों सी उम्दा नहीं बन सकी। रघु बने नवोदित अनिरुद्ध दवे और जैनब बनी सुहा गेजेन को अदाकारी पर काफी काम करने की दरकार है। सीएम मिथिलेश यादव के रोल में संजय सूरी हैं। उनकी नाक यूपी के सीएम अखिलेश यादव से काफी मिलती-जुलती है। अवधि- 132 मिनट, 41 सेकेंड "
फिल्म रिव्यू: अ स्कैंडल- एवरीवन हैज वन (2 स्‍टार),2.5,"अमित कर्ण यह फिल्म दुनियावी ख्वाहिशों की उद्दाम लालसा की छवियां प्रस्तुत करता है। साथ ही अपने स्वार्थ और गलतियों के लिए किसी भी हद तक जाने के अंजाम को भी। शुद्धतावादियों को ईशान त्रिवेदी की स्पतष्टता और खुलेपन से दिक्कत हो सकती है, लेकिन यहां चरित्रों के संबंध व दृश्य संचरना में सौंदर्य की छटाएं दिखती हैं। देह दर्शन के बावजूद अश्लीलता के भाव नहीं हैं। यह मूल रूप से कौटुम्बिक व्यभिचार, युवा वर्ग की अपने सपने के पीछे अंधी दौड़ और एक अनसुलझी हत्याकांड की गुत्थी का सम्मिश्रण है। लेखक-निर्देशक का प्रयास प्रयोगवादी हॉरर गढ़ने का था। उसे एडिटिंग का समुचित साथ नहीं मिल पाया है।  कहानी नैनीताल में केंद्रित है। कोया व विभु अपने दोस्तों प्रबल व अस्मि के साथ अपने मौसा मानव के यहां आती है। मानव की नौ साल की बेटी कुहू झील में डूब कर मर जाती है। मानव उस गम को भुला नहीं पाता। उसे मरी हुई कुहू दिखने लगती है। साथ ही उसके आचार-व्यवहार में भी हैरतअंगेज परिवर्तन आ जाते हैं। विभु को मूलत: उस बदलाव व मानव की त्रासदी पर फिल्म बनाना है, पर वह उसकी तह में जाना चाहता है तो कोया मना कर देती है। विभु फिर भी मामले की तफ्तीश करने लगता है। आखिर में जब सभी राज से पर्दा उठता है तो कोया के अतीत से कौटुम्बिक व्यभिचार और कई चीजों का पता चलता है। कहानी का प्लॉट प्रभावी है, मगर वह सीन से अनावश्यक मोह के चलते चुस्त और रोमांचक बनने से रह गई है। दृश्य लंबे हो गए हैं, उससे फिल्म की गति में व्यवधान पड़ता है। विभु व कोया एक-दूसरे को प्यार करते हैं, मगर परस्पर विरोधी स्वभाव के हैं। वहां अचानक कोया के प्रति प्रबल का एकतरफा प्यार परवान चढ़ने लगता है। उससे कहानी एक अलग दिशा में भटक जाती है। दिलचस्पी का केंद्र कोया के मौसा मानव की मनोदशा है। इंसान से शैतान बनने के क्रम में चेहरे पर बदलते भावों को उन्होंने बखूबी निभाया है। विभु की भूमिका में जॉनी बी बावेजा प्रॉमिसिंग लगे हैं। कोया के अवतार में रीथ मजुमदार की शिद्दत दिखती है। बाकी कलाकारों का काम औसत है। बापी-टुटुल का बैकग्राउंड स्कोर उम्दा है। गानों को खूबसूरती से पेश किया गया है।अवधि- 110 मिनटस्टार- 2 स्टार"
"फिल्‍म रिव्‍यू: 'जुनूनियत', प्यार व सुरक्षित भविष्य का द्वंद्व(3 स्‍टार)",2.5,"-स्मिता श्रीवास्तव निर्देशक विवेक अग्निहोत्री अलग-अलग जॉनर की फिल्में बना रहे हैं। बीते दिनों उनकी फिल्म ‘बुद्धा इन ट्रैफिक जाम’ आई थी। वह बौद्धक आतंकवाद पर आधारित थी। अब उन्होंने रोमांटिक फिल्म ‘जुनूनियत’ बनाई है। यह विशुद्ध प्रेम कहानी है। आम तौर पर प्रेम कहानियों में जाति, धर्म, ऊंच-नीच और अमीरी-गरीबी की दीवार आड़े आती है। जुनूनियत में सामाजिक मुद्दे जोड़े गए हैं। यह मुद्दा सभ्य समाज के रवैये पर सवाल उठाता है। हमारे सैनिक देश रक्षा की खातिर बर्फीली पहाडिय़ों पर मुस्तैदी से तैनात रहते हैं। मौका पडऩे पर वे हंसते-हंसते अपने प्राण न्यौछावर कर देते हैं। बात जब उनकी शादी की आती है तो माता-पिता को बेटी के भविष्य की चिंता सताने लगती है। उन्हें लगता है कि कहीं सैनिक साथ ब्याहने पर उनकी बेटियों की खुशियां सिर्फ चंद दिनों की मोहताज बनकर न रह जाए। जुनूनियत में यह मुद्दा बारीकी से उठाया गया है। फिल्म कई मुद्दों से सीधे टकराती है और उन्हें सामयिक परिप्रेक्ष्य में रखती है। पिता की आशंकाओं को लेकर उनके मन में चल रहे अंतद्वंद्व को उबारने में थोड़ी कसर नजर आती है। कहानी बीच में थोड़ी सी बोझिल लगती है, मगर बाद में अपनी कसावट से बांधने में कामयाब रहती है। विवेक अग्निहोत्री ने रियल लोकशन का खूबसूरती से इस्तेअमाल किया है। उन्होंंने कश्मी र, अमृतसर, श्रीनगर और पटियाला में किरदारों के आवागमन को लेकर सावधानी बरती है। पंजाब के जिक्र में वहां होने वाली आलीशान शादी, लजीज पकवान और भांगड़ा जरूर शामिल होता है। फिल्मप में उन्हें भी जगह मिली है। अंग्रेजी में दुल्ह न को ब्राइड न बुलाकर स्वनदेशी भाषा में परजाई बुलाने की जरुरत युवा पीढ़ी को जड़ों की ओर ले जाती हैं। कई सीन की बुनावट आपको परिवार की नसीहतें भी याद दिला देगी। पिता की भूमिका को रवि खेमू ने जस्टिफाई किया है। यामी गौतम ने किरदार को बखूबी परिभाषित किया है। भावों को व्यक्त करने में पुलकित सम्राट कहीं-कहीं फिसले हैं। भाभी की भूमिका में ह्रषिता भट्ट ने दिए गए दृश्यों को अपनी योग्यता से सार्थक किया है। एक विशेष भूमिका में गुलशन देवैया भी हैं। फिल्म के गीत-संगीत पर काफी मेहनत की गई है। गीतकार मनोज मुंतजिर व कुमार के बोलों को उम्दा बनाने में मीत ब्रर्द्स, जीत गांगुली और अंकित तिवारी ने कोई कसर नहीं छोड़ी है।अवधि- 129 मिनट"
"फिल्‍म रिव्‍यू: 'रमन राघव 2.0', क्रूर हकीकतों का अफसाना (4 स्‍टार)",2.5,"अमित कर्ण 1969 में मुंबई में रमन राघव नामक कुख्यात हत्यारे ने लोगों का जीना मुहाल कर दिया था। उसने तकरीबन 41 हत्याएं कर शहर में दहशत का माहौल बना दिया था। यह फिल्म उस शख्स से प्रेरित मनोरोगी सीरियल किलर रमन्ना की कहानी है। वह संगदिल, विक्षिप्त, पथ भ्रष्ट और चरित्रहीन है। वह सामूहिक हत्याएं तक करता है। रक्तपात करने में उसे अपार संतोष मिलता है। अखबार में नाम आने पर खुद पुलिस के समक्ष आत्मसमर्पण करता है। वह पाशविक संहार को जायज ठहराता है। यह कहते हुए कि उसकी भगवान से बातें होती हैं। वह उनके द्वारा धरती पर भेजा गया यमदूत है। हां, वह मजहब के नाम पर हत्याओं के खिलाफ है। ऐसे लोग दुर्भाग्य से हमारे बीच हैं। हम फिर भी उनकी निष्ठुरता को जानने व उससे सचेत रहने से बचते रहते हैं। उस मामले में हमारा पलायनवादी रवैया होता है। बहरहाल, कहानी का दूसरा अहम किरदार रघुवेंद्र सिंह उब्बी ऊर्फ राघव है। वह वरिष्ठ पुलिस अधिकारी है। वह गाफिल, कलुषित व स्त्री-द्वेष रखने वाला इंसान है। उसके लिए स्त्री उपभोग की वस्तुु मात्र है। अपने मतलब के लिए किसी का खून कर देना भी उसकी फितरत में है। अपनी प्रेमिका व पिता के संग उसके ताल्लुक बेहतर नहीं हैं। उधर दूसरी तरफ रमन्ना के भीतर भी स्त्रियों के प्रति कड़वाहट है। वह बेवजह कत्ल करता है। यहां तक कि अपनी बहन के समूल परिवार को वह मार देता है। इस तरह निर्देशक अनुराग कश्यप ने दोनों के बीच रूपकों के जरिए समानता स्थानपित की है। यह जाहिर किया है कि पितृसत्तात्मक परिवार व समाज से निकले लोगों की क्या मनोदशा हो सकती है? अनुराग कश्यप ने किस्सागोई में अपना हस्ताक्षर कायम रखा है। अपने किरदारों के बर्ताव से वे दर्शकों को तनाव की पराकाष्ठा तक ले जाते हैं। उन्होंने सह लेखक वासन बाला के साथ मिलकर इसे कातिल व पुलिस के बीच महज चूहा-बिल्ली का खेल नहीं बनने दिया है। उन्होंने आम मध्य वर्ग के नैतिक मूल्यों में लगातार आ रही गिरावट की सभी परतों को उधेड़ा है। राघव की प्रेमिका सिमी आज के जमाने की दक्षिण भारतीय युवती है। वह फिर भी राघव की खुदगर्जी झेलती है। अनुराग उसकी वजह की तह में नहीं गए, पर उस सोच की युवतियों को आइना दिखाया है। उन्होंने अपनी कथाभूमि मुंबई सिथत धारावी के स्लिम के रूप में चुना है। वहां रह रहे लोगों की दशा व वहां के माहौल को बारीकी से पेश किया है। उसे उन्होंने घिनौना नहीं होने दिया है, बल्कि यह दिखाने पर जोर दिया है कि भारत की आर्थिक राजधानी के केंद्र में भी एक ऐसा जहाँ बसता है, जो दुनिया का सबसे बड़ा स्ल्म है। हमने कथित शहरी विकास के नाम पर क्या हासिल किया है, ‘रमन राघव 2.0’ की कायनात उस पर करारा तमाचा है। ‘रमन राघव 2.0’ को थ्रिलर व उसका ह्यूमर ब्लैक रखने में अनुराग कश्यप सफल रहे हैं। इस काम में उन्हें संगीतकार संदीप चौटा का अच्छा साथ मिला है। संदीप ने बैकग्राउंड में कर्कश ध्वानि का संयोजन रखा है। उससे सीन का प्रभाव गहरा हुआ है। इसकी कहानी आठ अध्यायों में बयां की गई है। ह्यूमर का पुट रमन्ना के हाव –भाव व उसके तर्कों से पता चलता है। वह जब कहता है कि वह तो मारने के लिए लोगों को मारता है, न कि धर्म के नाम पर। जब राघव इरादतन हत्याएं करता है तो कानून के चेहरे से कई नकाब उतर जाते हैं। आखिर में दोनों की सोच को एकीकृत कर अलग टेक लिया गया है। यह फिल्म नवाजुद्दीन सिद्दीकी, विक्की कौशल व शोभिता धुलिपाला की यादगार परफॉरमेंस की सौगात है। अनुभवी नवाज को विक्की कौशल ने बखूबी कॉम्प्लिमेंट किया है। आखिर में मनोरंजन महज फील गुड घटनाक्रमों का संयोजन नहीं है। समाज, सिस्टम व लोगों के स्याह पहलुओं से अवगत व विचलित कराती कहानी की भी उतनी ही जरूरत है। ताकि लोग सचेत व सावधान हो सकें। "
"फिल्‍म रिव्‍यू: 'धनक', भाई-बहन की खूबसूरत कहानी (3.5  स्‍टार)",2.5,"अजय बह्मात्मज  नागेश कुकुनूर की ‘धनक’ छोटू और परी भाई-बहन की कहानी है। वे अपने चाचा-चाची के साथ रहते हैं। चाचा बीमार और निकम्मा है। चाची उन्हेंं बिल्कुल पसंद नहीं करती। उनके जीवन में अनेक दिक्कतें हैं। भाई-बहन को फिल्मों का शौक है। उनके अपने पसंदीदा कलाकार भी हैंं। बहन शाहरुख खान की दीवानी है तो भाई सलमान खान को पसंद करता है। अपने हिसाब से वे पसंदीदा स्टारों की तारीफें करते हैं और उनसे उम्मीदें भी पालते हैं। भाई की आंखें चली गई हैं। बहन की कोशिश है कि भाई की आंखों में रोशनी लौटे। पिता के साथ एक फिल्म देखने के दौरान बहन को तमाम फिल्मी पोस्टरों के बीच एक पोस्टर दिखता है। उस पोस्टर में शाहरुख खान ने नेत्रदान की अपील की है। यह पोस्टर ही परी का भरोसा बन जाता है। फिल्म में आखिरकार बहन परी की तमन्ना पूरी होती है। छोटू की आंखों की रोशनी लौट आती है। बच्चों को मुख्य किरदारों में लेकर बनी यह ‘धनक’ अपने स्वरूप और प्रभाव में ‘चिल्ड्रेन फिल्म’ नहीं रह जाती। उम्मीद और भरोसे की भावना को मजबूत करती यह फिल्म दर्शकों पर जादुई असर करती है। फिल्म की संवेदना झकझोरती है। संवेदनशील बनाती है। यह फिल्म जनमानस में बैठे फिल्म स्टारों के प्रभाव को पॉजीटिव तरीके से पेश करती है। हालांकि फिल्म में कभी भी शाहरुख या सलमान की झलक नहीं मिलती, लेकिन उनकी चर्चा उनकी मौजूदगी का अहसास कराती रहती है। दोनों की चमकदार छवि उभरती है। ‘धनक’ में दोनों बाल कलाकारों हेतल गड्डा और कृष छाबडि़या ने बेहतरीन काम किया है। उनकी बाल सुलभ प्रतिक्रियाएं फिल्म का प्रभाव बढ़ाती है। विपिन शर्मा लाचार चाचा के रूप में अपनी भावमुद्राओं से आकर्षित करते हैं।राजस्थान की पृष्ठभूमि का सुंदर उपयोग हुआ है। अवधि- 117 मिनटabrahmatmaj@mbi.jagran.com"
फिल्‍म रिव्‍यू : 'तीन' में है नयापन (3 स्‍टार),2.5,"-अजय बह्मात्मज  हक है मेरा अंबर पे, लेके रहूंगा हक मेरा, लेके रहूंगा हक मेरा, तू देख लेना! फिल्म के भाव और विश्वास को सार्थक शब्दों में व्यक्त करती इन पंक्तियों में हम जॉन विश्वास के इरादों को समझ पाते हैं। रिभु दासगुप्ता की ‘तीन’ कोरियाई फिल्म ‘मोंटाज’ में थोड़ी फेरबदल के साथ की गई हिंदी प्रस्तुति है। मूल फिल्म में अपहृत लड़की की मां ही प्रमुख पात्र है। ‘तीन’ में अमिताभ बच्चन की उपलब्धता की वजह से प्रमुख किरदार दादा हो गए हैं। कहानी रोचक हो गई है। बंगाली बुजुर्ग की सक्रियता हंसी और सहानुभूति एक साथ पैदा करती है। निर्माता सुजॉय घोष ने रिभु दासगुप्ता को लीक से अलग चलने और लिखने की हिम्मत और सहमति दी।‘तीन’ नई तरह की फिल्म है। रोचक प्रयोग है। यह हिंदी फिल्मों की बंधी-बंधायी परिपाटी का पालन नहीं करती। कहानी और किरदारों में नयापन है। उनके रवैए और इरादों में पैनापन है। यह बदले की कहानी नहीं है। यह इंसाफ की लड़ाई है। भारतीय समाज और हिंदी फिल्मों में इंसाफ का मतलब ‘आंख के बदले आंख निकालना’ रहा है। दर्शकों को इसमें मजा आता है। हिंदी फिल्मों का हीरो जब विलेन को पीटता और मारता है तो दर्शक तालियां बजाते हैं और संतुष्ट होकर सिनेमाघरों से निकलते हैं। ‘तीन’ के नायक जॉन विश्वास का सारा संघर्ष जिस इंसाफ के लिए है, उसमें बदले की भावना नहीं है। अपराध की स्वीकारोक्ति ही जॉन विश्वास के लिए काफी है। रिभु दासगुप्ता फिल्म के इस निष्कर्ष को किसी उद्घोष की तरह नहीं पेश करते।इंटरवल के पहले फिल्म की गति कोलकाता शहर की तरह धीमी और फुर्सत में हैं। रिभु ने थाने की शिथिल दिनचर्या से लेकर जॉन विश्वास के रुटीन तक में शहर की धीमी रफ्तार को बरकरार रख है। जॉन विश्वास झक्की, सनकी और जिद्दी बुजुर्ग के रूप में उभरते हैं। उनसे कोई भी खुश नजर नहीं आता। आरंभिक दृश्यों में स्पष्ट हो जाता है कि सभी जॉन की धुन से कतरा रहे हैं। उन्हें लगता है कि आठ सालों से सच जानने के लिए संघर्षरत जॉन के लिए उनके पास सटीक जवाब नहीं है। पुलिस अधिकारी से पादरी बना मार्टिन भी जॉन से बचने से अधिक छिपने की कोशिश में रहता है। अपराध बोध से ग्रस्त मार्टिन की जिंदगी की अपनी मुश्किलें हैं, जिन्हें वह अध्यात्म के आवरण में ढक कर रखता है। वह जॉन और उसकी बीवी से सहानुभूति रखता है।फिल्म में सरिता सरकार वर्तमान पुलिस अधिकारी है। वह भी जॉन की मदद करना चाहती है, लेकिन उसे भी कोई सुराग नहीं मिलता। आठ सालों के बाद घटनाएं दोहराई जाने लगती हैं तो सरिता और मार्टिन का उत्साह बढ़ता है। वे अपने-अपने तरीके से अपहरण के नए रहस्य को सुलझाते हुए पुराने अपहरण की घटनाओं और आवाज के करीब पहुंचते हैं। फिल्म का रहस्य हालांकि धीरे से खुलता है, लेकिन वह दर्शकों का चौंका नहीं पाता। प्रस्तुति के नएपन से रोमांच झन्नाटेदार नहीं लगता। आमतौर पर थ्रिलर फिल्मों में दर्शक किरदारों के साथ रहस्य सुलझाने में शामिल हो जाते हैं। उन्हें तब अच्छा लगता है, जब उनकी कल्पना और सोच लेखक-निर्देशक और किरदारों की तहकीकात से मेल खाने लगती है। ‘तीन’ पुरानी फिल्मों के इस ढर्रे पर नहीं चलती।रिभु दासगुप्तान ने कोलकाता शहर को किरदार के तौर पर पेश किया है। हुगली, हावड़ा ब्रिज, नीमतल्ला घाट, इमामबाड़ा आदि प्रचलित वास्तु चिह्नों के साथ शहर की उन गलियों में हम जॉन के साथ जाते हैं, जो आधुनिक और परिचित कोलकाता से अलग है। पुरानी बंद मिलें, दीवारों पर उग आए पेड़, शहर की धीमी रफ्तार और जॉन का स्कूटर हमें कोलकाता के करीब ले आता है। फिल्म की शुरुआत में मच्छी बाजार में जॉन का मोल-मोलाई करने और मछली बेचने वाले के जवाब में शहर की रोजमर्रा जिंदगी में राजनीति के प्रभाव को भी इशारे से बता दिया गया है। एक-दो अड्डेबाजी के दृश्य भी होने चाहिए थे।‘तीन’ में अमिताभ बच्चन को मौका मिला है कि वे अपनी स्थायी और प्रचलित छवि से बाहर निकल सकें। उनकी चाल-ढाल, वेशभूषा और बोली में 70 साल के बुजुर्ग का ठहराव और बेचैनी है। लंबे समय से हम उन्हें खास दाढ़ी में देखते रहे हैं। इस बार उनके गालों की झुर्रियां और ठुड्ढी भी दिखाई दी है। यह मामूली फर्क नहीं है। अच्छी बात है कि स्वयं अमिताभ बच्चन इस लुक के लिए राजी हुए, जो उनकी ब्रांडिंग के मेल में नहीं है। नवाजुद्दीन सिद्दीकी के रूप में हिंदी फिल्मों को एक उम्दा कलाकार मिला है, जो अपनी मौलिक भंगिमाओं से चौंकाता है। कैसे इतने सालों के संघर्ष में उन्होंने खुद को खर्च होने से बचाए रखा? मौके की उम्मीद में संघर्षरत युवा कलाकारों को खुद को बचाए रखने की तरकीब उनसे सीखनी चाहिए। इस बार विद्या बालन अपनी मौजूदगी से प्रभावित नहीं कर सकीं। कुछ कमी रह गई। फिल्म के गीतों में अमिताभ भट्टाचार्य ने फिल्म के भावों को अच्छी तरह संजोया है। उन गीतों पर गौर करेंगे तो फिल्म का आनंद बढ़ जाएगा।अवधि- 137 मिनटabrahmatmaj@mbi.jagran.com"
"फिल्म रिव्यू : 'दो लफ्जों की कहानी', बासी और घिसी-पिटी (1 स्‍टार)",2.5,"-अजय बह्मात्मज छल, प्रपंच, प्रेम, पश्चाताप, त्याग और समर्पण की ‘दो लफ्जों की कहानी’ सूरज और जेनी की प्रेमकहानी है। अनाथ सूरज मलेशिया के क्वालालमपुर शहर में बड़ा होकर स्टॉर्म बॉक्सर के तौर पर मशहूर होता है। उसके मुकाबले में कोई दूसरा अखाड़े में खड़ा नहीं हो सकता। एक मुकाबले के समय धोखे से उसे कोई हारने के लिए राजी कर लेता है। वह हार भी जाता है, लेकिन यहां से उसके करियर और जिंदगी में तब्दीली आ जाती है। सच की जानकारी मिलने पर वह आक्रामक और आहत होता है। उससे कुछ गलतियां होती हैं और वह पश्चाताप की अग्नि में सुलगता रहता है। संयोग से उसकी जिंदगी में जेनी आती है। वह एक दुर्घटना से दृष्टि बाधित है। सूरज को वह अच्छी लगती है। दोनों करीब आते हैं और अपनी गृहस्थी शुरू करते हैं। बाद में पता चलता है कि जिस दुर्घटना में जेनी की आंखों की रोशनी गई थी, वह सूरज की वजह से हुई थी। फिल्म की कहानी छह महीने पहले से शुरू होकर छह महीने बाद तक चलती है। इस एक साल की कहानी में ही इतनी घटनाएं होती हैं कि उनके बीच संबंध बिठाने-पिरोने में धागे छूटने लगते हैं। पंद्रह-बीस साल पहले ऐसी संरचना की ढेर सारी फिल्में आया करती थीं। उनमें नाटकीयता और इमोशन का तड़का रहता था। प्रेम में त्याग करते प्रेमी होते थे, जो रहते तो इसी दुनिया में थे, लेकिन उनकी प्रतिक्रियाएं अलौकिक होती थीं।कंगना ने खोला राज, सेंसर बोर्ड के कहने पर छिपाना पड़ा 'अंडरगारमेंट'‘दो लफ्जों की कहानी’ ऐसी ही घिसी-पिटी पटकथा पर पसरी फिल्म है। फिल्मा क्वालालमपुर की पृष्ठभूमि में क्यों रची गई है? इसकी ठोस वजह बताने की जरूरत लेखक और निर्देशक ने नहीं समझी है। वैसे भी विदेशों की पृष्ठभूमि की हिंदी फिल्मों में ज्यादातर चरित्र भारतीय मूल के ही रहते हैं। स्थानीय किरदारों से उनका साबका शायद ही होता है। दीपक तिजोरी ने थोड़ी सी मेहनत की है। एक किरदार और कुछ संवाद स्थानीय परिवेश और भाषा में हैं।रण्दीप हुडा इधर अपनी फिल्मों में अतिरिक्त मेहनत करते दिखाई पड़ रहे हैं। इस फिल्म में सूरज के रूप में उन्होंने खामोश और नाराज किरदार को अच्छी तरह से समझा और पर्दे पर उतारा है। वे अपने से स्क्रिप्ट और किरदार में जान डालने की कोशिश करते हैं, लेकिन उन्हें लेखक और निर्देशक का समुचित सपोर्ट नहीं मिल पाता।सोनम कपूर करना चाहती हैं 'प्रेम' से शादी, क्या अनिल कपूर तैयार होंगे!काजल अग्रवाल के अभिनय में कोई भिन्निता नहीं है। उनकी आंखें की रोशनी जाने या आने से उनके एक्सप्रेशन में फर्क नहीं पड़ता। वह सीमित अदाओं की अभिनेत्री हैं। बाकी सहयोगी कलाकारों में हिंदी फिल्मों के कुछ पुराने चेहरों के दिखने से बासीपन बढ़ता है। इन दिनों ज्यादातर फिल्मों में सहयोगी किरदारों के लिए भी नए चेहरे लिए जा रहे हैं। उनसे विश्वसनीयता बढ़ती है। 'दो लफ्जों की कहानी' प्रेम और त्याग की बासी कहानी है, जिसे घिसे-पिटे तरीके से कहा गया है। अकेले रणदीप हुडा की मेहनत फिल्म की चमक बढ़ाने में कम पड़ती है।"
"फिल्‍म रिव्‍यू: हाउसफुल 3, फूहड़ और ऊलजुलूल (1 स्‍टार)",2.5,"-अजय बह्मात्मज प्रमुख कलाकार- अक्षय कुमार, अभिषेक बच्चन, रितेश देशमुख, जैकलीन फर्नांडिस, नरगिस फाखरी और लीजा हेडन।निर्देशक- साजिद-फरहादसंगीत निर्देशक- सोहेल सेन और मीका सिंहस्टार- 1 स्टार साजिद नाडियाडवाला हाउसफुल सीरिज के निर्माता हैं। 2010 में ‘हाउसफुल’ और 2012 में ‘हाउसफुल 2’ के बाद उन्होंने 2016 में ‘हाउसफुल 3’ का निर्माण किया है। इस बार उन्होंने डायरेक्टर बदल दिया है। साजिद खान की जगह अब साजिद-फरहाद आ गए हैं। एक से भले दो...दो दिमागों ने मिलकर ‘हाउसफुल 3’ का लेखन और निर्देशन किया है। तय कर पाना मुश्किल है कि यह पहली दोनों से किस मायने में कमतर या बेहतर है। मन में यह भी सवाल उठ सकता है कि साजिद खान कैसे साजिद-फरहाद से अच्छे या बुरे हैं कि साजिद नाडियाडवाला ने उन पर भरोसा किया। बता दें कि ‘हाउसफुल 3’ के क्रिएटिव डायरेक्टर स्वयं साजिद नाडियाडवाला हैं।फिल्म की कहानी...माफ करें कहानी बताने के नाम पर घटनाएं लिखनी होंगी, जिनका एक-दूसरे से कोई संबंध नहीं है और उनके होने के पीछे कोई तर्क भी नहीं है। साजिद-फरहाद इस कला में माहिर हैं। उन्होंने ‘इट्स एंटरटेनमेंट’ के बाद फिर से साबित किया है कि उन्हें ह्वाट्स ऐप लतीफों को सीन बनाने आता है। शुक्रिया कपिल शर्मा और उन जैसे कॉमेडी के टीवी होस्ट का...हम हंसी-मजाक में किसी भी स्तर तक फिसल सकते हैं। हम रंग, नस्ल और विकलांगता पर हंस सकते हैं। इतना हंस सकते हैं कि खुद और दूसरों को भी रोना आ जाए।‘हाउसफुल 3’ देखते हुए सचमुच रोने का मन करता है। कोफ्त होती है। खुद पर और उन कलाकारों पर भी, जो निहायत संजीदगी से ऊलजुलूल हरकतें करते हैं। टांग उठा कर नाचते हैं और मुंह फाड़ कर खिलखिला सकते हैं। अक्षय कुमार और रितेश देशमुख ‘हाउसफुल’ सीरिज के स्थायी नगीने हैं। इस बार अभिषेक बच्चन को भी शामिल कर लिया गया है। हंसी की मात्रा बढ़ाने के लिए मौके-कुमौके अमिताभ बच्चन और ऐश्वरर्या राय बच्चन का भी लेखक-निर्देशक ने दुरुपयोग किया है। रितेश देशमुख ने एक जगह जीनिलिया उच्चारण किया है। पता नहीं कैसे ट्विंकल मजाक बनने से रह गईं।‘हाउसफुल 3’ उस हफ्ते आई है, जब सचिन तेंदुलकर और लता मंगेशकर पर तन्मय भट्ट के मजाकिया वीडियो पर थू-थू, विरोध और प्रवचन चालू हैं। इस फिल्म में मजाक बन रहे अमिताभ बच्चन,ऐश्वर्या राय बच्चन, मैडम तुसाद संग्रहालय की अन्य हस्तियों के मखौल पर किसी को आपत्ति नहीं होगी। कॉमेडी फिल्म के नाम पर सब माफ है। अपाहिजों का मजाक माफ है। अंधे, गूंगे और लंगड़े की चल रही तौहीन माफ है। मजेदार तथ्य या विडंबना यह है कि ऐसी फिल्में देखते हुए दर्शक ठहाके लगा रहे हैं। सिनेमाघरों से निकलते समय टीवी चैनलों के कैमरे के आगे कलाकारों की तारीफ कर रहे हैं। उनमें ही किसी को अच्छा और किसी को कम अच्छा बता रहे हैं। यह इस दौर की विसंगति है। इस विसंगति से भी कुछ लोग पैसे बना रहे हैं।अक्षय कुमार और रितेश देशमुख के लिए ‘हाउसफुल 3’ की हरकतें नई नहीं हैं। अभिषेक बच्चन उन्हें बराबर का साथ देते हैं। गौर करने की बात है कि फिल्म की तीनों हीरोइनों जैक्लीकन फर्नांडिस, नरगिस फाखरी और लिजा हेडन के विदेशी कनेक्शन हैं। तीनों के रंग-रूप और कद-काठी के साथ मेकअप और चाल-ढाल में भी समानता रखी गई हैं। वैसे भी उन्हें ज्यादातर दिखने-दिखाने और गानों के लिए ही रखा गया है। वे बहाना हैं, ताकि तीनों हीरो बेवकूफाना हरकतें कर सकें। बोमन ईरानी और चंकी पांडे के साथ इस बार जैकी श्रॉफ को जोड़ लिया गया है। तीनों ने फिल्म को हास्यास्पद बनाने में कोई कसर नहीं छोड़ी है। यह फिल्म फूहड़ दृश्यों और राइटिंग का नमूना है। लेखक संवादों में डबल मिनिंग से बचते हैं, लेकिन सिंगल मिनिंग भी खो देते हैं। बेमतलब और बेखुदी में ही किरदार कुछ बकते नजर आते हैं।अवधि- 135abrahmatmaj@mbi.jagran.com"
फिल्‍म रिव्‍यू: 'फोबिया'- डर का रोमांच (3 स्‍टार),2.5,"-अजय बह्मात्मज  डर कहां रहता है? दिमाग में, आंखों में या साउंड में? फिल्मों में यह साउंड के जरिए ही जाहिर होता है। बाकी इमोशन के लिए भी फिल्मकार साउंड का इस्तेमाल करते हैं। कोई भी नई फिल्म या अनदेखी फिल्म आप म्यूट करके दखें तो आप पाएंगे कि किरदारों की मनोदशा को आप ढंग से समझ ही नहीं पाए। हॉरर फिल्मों में संगीत की खास भूमिका होती है। पवन कृपलानी ने ‘फोबिया’ में संगीत का सटीक इस्तेमाल किया है।हालांकि उन्हें राधिका आप्टे जैसी समर्थ अभिनेत्री का सहयोग मिला है, लेकिन उनकी तकनीकी टीम को भी उचित श्रेय मिलना चाहिए। म्यूजिक डायरेक्टर डेनियल बी जार्ज, एडिटर पूजा लाढा सूरती और सिनेमैटोग्राफर जयकृष्णन गुम्मडी के सहयोग से पवन कृपलानी ने रोमांचक तरीके से डर की यह कहानी रची है।महक पेंटर है। वह अपनी दुनिया में खुश है। एक रात एग्जीसबिशन से लौटते समय टैक्सी ड्रायवर उसे अकेला और थका पाकर नाजायज फायदा उठाने की कोशिश करता है। वह उस हादसे को भूल नहीं पाती और एक मनोरोग का शिकार हो जाती है। बहन अनु और दोस्त शान उसकी मदद की कोशिश करते हैं। मनोचिकित्सक की सलाह पर उसके उपचार और सुरक्षा के लिए शान अपने दोस्त के खाली फ्लैट में उसे शिफ्ट कर देता है। यहां उसे विभ्रम होता है। उसे अजीब-सी आवाजें सुनाई पड़ती हैं और अस्पष्ट आकृतियां और चलते-फिरते अंग दिखाई पड़ते हैं। उसकी सुरक्षा के लिए घर में सीसीटीवी कैमरे लगाए जाते हैं। शान की मानें तो कहीं कुछ भी नहीं है। महक की सुनें तो उस घर में कोई साया है। लेखक और निर्देशक ने इन दोनों के बीच दो और पड़ोसी किरदारों को जोड़ा है। महक अभी जिस फ्लैट में रहने आई है, उस फ्लैट में पहले जिया रहती थी। वह अचानक गायब हो गई है। महक को शक है कि पड़ोसी ने उसकी हत्या कर दी है।फिल्मो के क्लाइमेक्स और भेद के बारे में लिखने से हॉरर फिल्म का रहस्य समाप्त हो जाएगा। पवन कृपलानी ने बहुत खूबसूरती से घटनाओं को गुंथा है। ऐसे अनेक प्रसंग आते हैं, जब लगता है कि भेद खुल जाएगा, लेकिन कहानी वहां से आगे बढ़ जाती है। फिल्म का रोमांच बना रहता है। यह फिल्म मुख्य रूप से राधिका आप्टे पर निर्भर करती है। शान के किरदार में सत्य दीप मिश्रा की सहयोगी भूमिका है। दोनों ने मिलकर पवन कृपलानी की सोच-समझ को उम्दा तरीके से प्रस्तुत किया है।राधिका आप्टे अपनी पीढ़ी की टैलेंटेड अभिनेत्री हैं। अपनी फिल्मों और भूमिकाओं में भिन्नता रखते हुए वह आगे बढ़ रही हैं। ‘फोबिया’ में हम उनके सामर्थ्य से फिर से परिचित होते हैं। मुश्किल दृश्यों में उनकी पकड़ नहीं छूटती है और चालू दृश्यों में वह हल्की नहीं पड़ती हैं। उनकी आंखें बहुत कुछ कहती हैं और होंठ बोलते हैं। ऐगोराफोबिया मनोरोग की शिकार महक को राधिका आप्टे ने पूरे डर के साथ चित्रित किया है। सत्यदीप मिश्रा की सहयोगी भूमिका है। वे अपने स्पेस का सदुपयोग करते हैं। पड़ोसियों के रूप में यशस्विनी दायम और अंकुर विकल भी अपनी मौजूदगी से कुछ न कुछ जोड़ते हैं।खूबसूरत बात है कि इस हॉरर फिल्म में विकृत चेहरे और अकल्पनीय दृश्य नहीं है। और न ही तंत्र-मंत्र का इस्तेमाल दिखाया गया है। इसे हॉरर से अधिक सायकोलोजिकल थ्रिलर कहना उचित होगा।अवधि- 113abrahmatmaj@mbi.jagran.com"
फिल्‍म रिव्‍यू: 'वेटिंग' यानि सुकून के दो पल (3.5 स्‍टार),2.5,"अजय बह्मात्मज दो उम्दा कलाकारों को पर्दे पर देखना आनंददायक होता है। अगर उनके बीच केमिस्ट्री बन जाए तो दर्शकों का आनंद दोगुना हो जाता है। अनु मेनन की 'वेटिंग' देखते हुए हमें नसीरूद्दीन शाह और कल्कि कोचलिन की अभिनय जुगलबंदी दिखाई पड़ती है। दोनों मिलकर हमारी रोजमर्रा जिंदगी के उन लम्हों को चुनतेे और छेड़ते हैं, जिनसे हर दर्शक अपनी जिंदगी में कभी न कभी गुजरता है। अस्पताल में कोई मरणासन्नी अवस्था में पड़ा हो तो नजदीकी रिश्ते्दारों और मित्रों को असह्य वेदना से गुजरना पड़ता है। अस्पताल में भर्ती मरीज अपनी बीमारी से जूझ रहा होता है और बाहर उसके करीबी अस्पताल और नार्मल जिंदगी में तालमेल बिठा रहे होते हैं। अनु मेनन ने 'वेटिंग' में शिव और तारा के रूप में दो ऐसे व्यक्तियों को चुना है। शिव (नसीरूद्दीन शाह) की पत्नी पिछले छह महीने से कोमा में है। डॉक्टर उम्मीद छोड़ चुके हैं, लेकिन शिव की उम्मीद बंधी हुई है। वह लाइफ सपोर्ट सिस्टम नहीं हटाने देता। वह डॉक्टर को दूसरे मरीजों की केस स्टडी बताता है, जहां महीनों और सालों के बाद कोई जाग उठा। शिव की पूरी जिंदगी अपनी पत्नी के इर्द-गिर्द ही सिमटी हुई है। उधर नवविवाहिता तारा का पति रजत एक दुर्घटना में बुरी तरह से घायल हो गया है। उसकी ब्रेन सर्जरी होनी है। रजत के घरवालों को अभी तक रजत और तारा की शादी की भी जानकारी नहीं है और यह दुर्घटना हो जाती है। तारा की दोस्ती ईशिता मुसीबत में साथ देने आती है, लेकिन अपनी पारिवारिक जिम्मेदारियों की वजह से लौट जाती है। मुश्किल घड़ी में अकेली पड़ चुकी तारा गुस्से में कहती है कि ट्वीटर में मेरे पांच हजार से अधिक फॉलोअर हैं, लेकिन अभी कोई नहीं है। ट्वीटर और सोशल मीडिया की दुनिया से अनजान शिव ऐसे वक्त में उम्र की वजह से तारा का सहारा बनता है। अपने अनुभवों से वह उसे दुख सहने की तरकीबें भी बताता है। वे डाॅॅक्टरों का मजाक उड़ाते हैं। 'अगले अड़तालीस घंटे क्रिटिकल हैं' जैसे मेडिकल मुहावरों का मखौल उड़ाते हैं। वे एक-दूसरे के करीब आते हैं। अस्पताल के प्रतीक्षा कक्ष में हुआ उनका परिचय आजार एवं घर तक विस्तार पाता है। दोनों को एक-दूसरे से सुकून मिलता है। दुख की घड़ी में साथ रहने से उन्हें राहत मिलती है। एक खास दृश्य में दोनों मौज-मस्ती में रात बिताते हैं। सुबह होने पर हम पाते हैं कि तारा का सिर शिव की गोद में है और वह निश्चिंत सोई हुई है। अनु मेनन शिव और तारा के संबंध और रिश्तों को परिभाषित नहीं करती हैंं। उनका मिलना एक संयोग है। फिल्मोंं के लेखक और निर्देशक ने संबंधों की अलग दुनिया रची है, जो मौत और जिंदगी के बीच धड़कती हुई एक-दूसरे का संबल बनती है। पिछली कुछ फिल्मों में नसीरुद्दीन शाह की बेमतलब मौजूदगी से निराश उनके प्रशंसकों को खुशी होगी। ऐसी जटिल भूमिकाएं नसीर के लिए सामान्य होती हैंं। वे बगैर लाउड या अंडरप्ले किए ही किरदार को उसकी संपूर्णता में पेश करते हैं। समर्थ अभिनेता की तुलना में कल्कि नई हैं, लेकिन वह ईमानदारी से तारा को निभाती हैं। कल्कि अपनी पीढ़ी की उन अभिनेत्रियों में हैं, जो हर भूमिका में कुछ विशेष कर जाती हैं। उनका अनोखा व्यक्तित्व और छवि उनकी मदद करता है। इस फिल्म के संवादों में हिंदी, अंग्रेजी और मलयालम भाषाओं का उपयोग हुआ है। "
फिल्‍म रिव्‍यू: 'वीरप्‍पन' लेकर लौटे हैं रामू (3 स्‍टार),2.5,"-अजय बह्मात्मज एक अंतराल के बाद रामगोपाल वर्मा हिंदी फिल्मों में लौटे हैं। उन्होंने अपनी ही कन्नड़ फिल्म ‘किलिंग वीरप्पन’ को थोड़े फेरबदल के साथ हिंदी में प्रस्तुत किया है। रामगोपाल वर्मा की फिल्मोग्राफी पर गौर करें तो अपराधियों और अपराध जगत पर उन्होंने अनेक फिल्में निर्देशित की हैं। अंडरवर्ल्ड और क्रिमिनल किरदारों पर फिल्में बनाते समय जब रामगोपाल वर्मा अपराधियों के मानस को टटोलते हैं तो अच्छी और रोचक कहानी कह जाते हैं। और जब वे अपराधियों के कुक्त्यों और क्रिया-कलापों में रमते हैं तो उनकी फिल्में साधारण रह जाती हैं। ‘वीरप्पन’ इन दोनों के बीच अटकी है।‘वीरप्पन’ कर्नाटक और तमिलनाडु के सीमावर्ती जंगलों में उत्पात मचा रखा था। हत्या, लूट, अपहरण, हाथीदांत और चंदन की तस्करी आदि से उसने आतंक फैला रखा था। कर्नाटक और तमिलनाडु के एकजुट अभियान के पहले वह चकमा देकर दूसरे राज्य में प्रवेश कर जाता था। दोनों राज्यों के संयुक्ति अभियान के बाद ही उसकी गतिविधियों पर अंकुश लग सका। आखिरकार ऑपरेशन कोकुन के तहत 2004 में उसे मारा जा सका। रामगोपाल वर्मा ने कन्नड़ फिल्म में हुई भूलों को नहीं दोहराया है। हिंदी दर्शकों के लिए वे थोड़े अलग कलेवर में वीरप्पन को पेश करते हैं। उन्होंने आईपीएस ऑफिसर कन्नन को विस्तार दिया है।फिल्म के अंत में एक सवाल भी आता है कि वीरप्पन जैसे राक्षस को समाप्त करने के लिए कन्नन को महाराक्षस बनना पड़ा। देखना होगा कि दोनों में कौन अधिक नृशंस है। कानून की आड़ में हत्या करना किस कदर जायज है? रामगोपाल वर्मा की देखरेख में एनकाउंटर पर भी अनेक फिल्में बनी हैं। हालांकि राम गोपाल वर्मा कभी अपराधियों के समर्थन में नहीं आते, लेकिन वे सभ्य समाज के कानून और रवैए पर सवाल जरूर उठाते हैं।‘वीरप्पन’ में लेखक-निर्देशक ने एक सामान्य लड़के के अपराधी बनने की कहानी संक्षेप में रखी है। खून और पैसों का स्वाद लग जाने के बाद वीरप्पन की आपराधिक गतिविधियां लगातार बढ़ती गईं। उसने कर्नाटक और तमिलनाडु दोनों राज्यों की पुलिस के नाक में दम कर रखा था। यहां तक कि उसने कन्नड़ फिल्मों के सुप्रसिद्ध अभिनेता राजकुमार तक का अपहरण किया। राम गोपाल वर्मा ने उसकी आपराधिक गतिविधियों पर नजर डाली है। पुलिस और सरकारों के लिए चुनौती बने वीरप्पन का खात्मा तो होना ही था, लेकिन अपने असलाह और ताकत के बावजूद पुलिस का उस तक पहुंच पाना संभव नहीं होता था।रामगोपाल वर्मा ने उसकी पत्नी मुथुलक्ष्मी, एक पुलिस ऑफिसर की पत्नी श्रेया और आईपीएस अधिकारी कन्नन के किरदार जोड़े हैं। श्रेया के पति की वीरप्पन ने जघन्य हत्यार की थी, इसलिए वह पुलिस की खुफियागिरी के लिए राजी हो गई है। वह मुथुलक्ष्मी को भरोसे में लेती है और वीरप्पन तक पहुंचने का सुराग हासिल करती है। लेखक-निर्देशक की मर्जी से श्रेया कहीं भी पहुंच सकती है। चौकसी और खुफियागिरी में लगा पुलिस महकमे को उस लड़के पर कोई शक नहीं होता जो मुथुलक्ष्मी और वीरप्पन के रिकार्डेड टेप एक-दूसरे तक पहुंचाता है...हा हा हा।‘वीरप्पन’ में कन्नन का किरदार निभा रहे सचिन जोशी और श्रेया की भूमिका में लिजा रे निराश करते हैं। सचिन जोशी किसी भी तरह से प्रभावित नहीं करते, जबकि उन्हें जबरदस्त किरदार दिया गया है। लिजा रे का किरदार सही ढंग से परिभाषित नहीं है। मुथुलक्ष्मी की भूमिका में उषा जाध प्रभावकारी हैं। उन्होंने दिए गए दृश्यों को अपनी योग्यता से सार्थक किया है। नवोदित संदीप भारद्वाज की मेहनत भी दिखती है। किसी परिचित किरदार को पर्दे पर निभा पाने की चुनौती में वे सफल रहे हैं। समस्या उनके अभिनय से अधिक लेखक के चरित्र चित्रण की है। संदीप भारद्वाज को वीरप्पन का लुक देने में मेकअप के उस्ताद विक्रम गायकवाड़ की काबिलियत झलकती है। दो-चार क्लोजअप में संदीप भारद्वाज के चेहरे पर अपराधी वीरप्पन की नृशंसता उतर आई है।राम गोपाल वर्मा इस बार एक उम्मीद देते हैं कि वे फिर से अपना कौशल और दम-खम दिखा सकते हैं। उन्हें बैकग्राउंड स्कोर में लाउड साउंड का मोह छोड़ना चाहिए। इस फिल्म में जब गोलिया चलती हैं तो लगता है कि किसी ने चटाई बम सुलगा दिया हो।अवधि- 127 मिनटabrahmatmaj@mbi.jagran.com"
"फिल्‍म रिव्‍यू: 'सरबजीत', एक कमजोर कोशिश (2.5 स्‍टार)",2.5,"-अजय बह्मात्मज  ओमंग कुमार की फिल्म ‘सरबजीत’ है तो सरबजीत की कहानी, लेकिन निर्देशक ने सुविधा और लालच में सरबजीत की बहन दलबीर कौर को कहानी की धुरी बना दिया है। इस वजह से नेक इरादों के बावजूद फिल्म कमजोर होती है। अगर दलबीर कौर पर ही फिल्म बनानी थी तो फिल्म का नाम दलबीर रख देना चाहिए था। पंजाब के एक गांव में छोटा-सा परिवार है। सभी एक-दूसरे का ख्याल रखते हैं और मस्त रहते हैं। दलबीर पति से अलग होकर मायके आ जाती है। यहां भाई-बहन के तौर पर उनकी आत्मीयता दिखाई गई है, जो नाच-गानों और इमोशन के बावजूद प्रभावित नहीं कर पाती। एक शाम दलबीर अपने भाई को घर में घुसने नहीं देती। उसी शाम सरबजीत अपने दोस्त के साथ खेतों में शराबनोशी करता है और फिर नशे की हालत में सीमा के पार चला जाता है। पाकिस्तानी सुरक्षा गार्ड उसे गिरफ्तार करते हैं। उस पर पाकिस्तान में हुए बम धमाकों का आरोप लगता है। उसे भारतीय खुफिया एजेंट ठहराया जाता है।दलबीर को जब यह पता चलता है कि उसका भाई पाकिस्तानी जेल में कैद है, तो वह उसे निर्दोष साबित करने के साथ पाकिस्तानी जेल से छुड़ा कर भारत ले आने की मुहिम में लग जाती है। इस मुहिम में लेखक-निर्देशक ने सिफारिश, याचना, विरोध, मार्च, कैंडल लाइट धरना और इंडिया गेट को दृश्यात्मक और प्रतीकात्मक उपयोग किया है। इनमें कुछ प्रसंग वास्ताविक हैं और कुछ के लिए सिनेमाई छूट ली गई है।चूंकि फिल्म के निर्माण और कंटेंट में सरबजीत की बहन की सहमति रही है, इसलिए माना जा सकता है कि सब कुछ तथ्य के करीब होगा। फिर भी ‘सरबजीत’ की कहानी बड़ी फिल्म के रूप में नहीं उभर पाती। कुछ कहानियां और जीवन चरित भावुक हो सकते हैं, लेकिन उनमें एपिक या फिल्म की संभावना कम रहती है।बायोपिक फिल्में बनाने के लिए जिस सोच और सौंदर्यदृष्टि की जरूरत होती है, उसकी कमी ‘सरबजीत’ में खलती है। लेखक-निर्देशक ने भावनाओं को ही मथा है और पूरी फिल्म को अवसाद से भर दिया है। फिल्म में एक उदासी तारी रहती है। दलबीर का संघर्ष एक सीमित दायरे में सिमट कर रह जाता है। हालांकि निर्देशक ने लेखकों की मदद से पाकिस्तान विरोधी संवाद दलबीर को दिए हैं, लेकिन वे घिसे-पिटे अंदाज में ही पेश आते हैं। मुमकिन है ऐसे संवाद पर ताली पड़ जाए। (बच्च न परिवार की मौजूदगी में चल रहे प्रिव्यू शो में तालियां बजी थीं।)बायोपिक फिल्में एक प्रकार से पीरियड फिल्में होती हैं। उनके निर्माण में परिवेश, भाषा, समाज और समय को सही परिप्रेक्ष्य में ही पेश किया जाना चाहिए। ओमंग कुमर प्रोडक्शन डिजाइनर रहे हैं। इस फिल्म की डिजाइनिंग वनिता ओमंग कुमार ने की है। वह दलबीर और सरबजीत के समय के पंजाब को फिल्म में नहीं ला पाई हैं। ‘सरबजीत’ की सबसे बड़ी दिक्कत भाषा की है। लहजे में पंजाबियत होनी चाहिए। केवल रणदीप हुडा और रिचा चड्ढा ही लहजे में खरे उतरते हैं। ऐश्वर्या राय बच्चन के लहजे में एकरूपता नहीं है। वह कभी पंजाबी तो कभी कुछ और बोलने लगती हैं। पाकिस्तानी जेल और भारतीय लोकेशन भी नहीं जंचते। रणदीप हुडा ने मानसिक और शारीरिक स्तर पर सरबजीत को आत्मसात किया है, लेकिन प्रताडि़त कैदी के रूप में उनके मेकअप में भी भिन्नता आती रहती है। नतीजतन उनकी मेहनत का प्रभाव कम होता है।ऐश्वर्या राय बच्चन ने दलबीर कौर को निभाने में मेहनत की है। इसमें उनका सौंदर्य आड़े आ जाता है। दरअसल, एक्टर की प्रचलित छवि कई बार किरदारों से संगति नहीं बिठा पाती। हाल ही में कान फिल्म समारोह के रेड कार्पेट पर हम उनकी आकर्षक छवियां देख चुके हैं। उसके तुरंत बाद ‘सरबजीत’ में जुझारू दलबीर की भूमिका में वह कोशिशों के बावजूद पूरी तरह से उतर नहीं पातीं। हिंदी फिल्मों की हीरोइनें प्रताड़ना के विरोध में चिल्लाने लगती हैं। दर्द चेहरे से बयान हो तो द्रवित करता है। उसके लिए यह चिंता छोड़नी पड़ती है कि कहीं मैं कुरूप तो नहीं लग रही। किरदार पर निर्देशक का अंकुश नहीं दिखता। सरबजीत की भूमिका में रणदीप हुडा की पूरी मेहनत सफल रही है। वे सरबजीत की मनोदशा, टूटन और नाउम्मीरदी को अच्छी। तरह जाहिर करते हैं। गिरफ्तार होने के पहले के दृश्यों में भी वे जंचे हैं। बतौर एक्टर वे लगातार निखर रहे हैं। रिचा चड्ढा सरबजीत की पत्नी सुख की भूमिका में हैं। उन्हें बैकग्राउंड में ही रखा गया है। दलबीर के साथ के दृश्यों में बगैर बोले भी वह हावी होने लगती हैं और जब संवाद मिले हैं तो उन्होंने अपनी योग्यता जाहिर की है। पाकिस्तानी वकील की भूमिका में दर्शन कुमार निराश करते हैं।"
"फिल्म रिव्यू : 'अजहर', महज रसोईघर की राजनीति (2.5 स्‍टार)",2.5,"अमित कर्ण ‘अजहर’ का आगाज अंतर्विरोध के साथ होता है। वह प्रतिवाद यह कि ‘अजहर’ बायोपिक नहीं है। यह भारत के सफलतम कप्तानों में से एक मोहम्मद अजहरूद्दीन के उत्थान-पतन व तत्कालीन टीम इंडिया के हालात के मद्देनजर गढ़ा गया फिक्शन है। फिर राजसिंह डुंगरपुर, अजहरूद्दीन व उनके नाना, रवि शास्त्री, कपिल देव, मनोज प्रभाकर, बीसीसीआई, बुकी एमके शर्मा, नौरीन व संगीता बिजलानी से प्रेरित किरदारों को मिलकर भारतीय क्रिकेट इतिहास के बदनुमा अध्याय की गाथा प्रस्तुत करते हैं। फिल्म में उन लोगों के पहले नाम का इस्तेमाल कर कल्पित भूमिकाएं गढ़ी गई हैं। दिक्कत उन भूमिकाओं को निभाने वालों ने उत्पन्न कर दी है। इमरान हाशमी, रजित कपूर, राजेश शर्मा व प्राची देसाई को छोड़ बाकी सभी कलाकारों ने अपना काम बड़ी ढिलाई से किया है। नतीजतन अजहर जैसा गूढ किरदार सिर्फ प्या़र के आमोद-प्रमोद और घर व टीम की रसोई-ड्रेसिंग रूम राजनीति बनकर रह गई है। रही सही कसर रजत अरोड़ा के शब्दाडंबरों ने कर दी है। वजनी संवादों के संग कलाकार न्याय नहीं कर सके हैं। लिहाजा संभावनाओं से परिपूर्ण यह फिल्म अजहर के प्रभामंडल व मैच फिक्सिंग लांछन की बेढब व थोथी प्रस्तुजति रह गई है। कहानी की शुरूआत सन 2000 में मनोज के कुख्यात स्टिंग ऑपरेशन से होती है। उसके तहत वह खुद पर अजहर और अन्य खिलाडि़यों द्वारा मैच फिक्स करने का दबाव बनाने के आरोप लगाता है। बाद में चंद्रचूड़ कमिटी का हवाला दिया जाता है। उसमें दक्षिण अफ्रीका के तत्कालीन कप्तान हैंसी क्रोन्ये ने अजहर पर बुकी एमके शर्मा से मिलवाने के आरोप लगाए। क्रिकेट एसोसिएशन उन आरोपों की बुनियाद पर अजहर को प्रतिबंधित कर देती है। उसके बाद शुरू होती है लंबी कानूनी लड़ाई। अजहर को बचाने वाला वकील दोस्त रेड्डी और अजहर को गुनहगार साबित करने पर आमादा वकील मीरा वर्मा। इस घमासान के बीच अजहर का नौरीन के संग संबंध विच्छेद होता है। संगीता उसकी जिंदगी में कदम रखती है। निर्देशक टोनी डिसूजा व लेखक रजत अरोड़ा इस महाभारत को महाकाव्य बनाने में चूक गए हैं। पहली चूक कलाकारों के चयन को लेकर है। दरअसल, जब अतिलोकप्रिय हस्ती जीवित हो तो उनके फिल्मीकरण में कद-काठी का तकरीबन मिलना अपरिहार्य होता है। चाहे तो स्टीवन स्पीलबर्ग की ‘लिंकन’ में डेनियल डे लुइस द्वारा निभाई अमेरिकी राष्ट्रनपति अब्राहम लिंकन की भूमिका देख लें। या फिर ‘भाग मिल्खा भाग’ में फरहान अख्तर का काम। ‘पान सिंह तोमर’ में इरफान ने महज मध्य’ प्रदेश के भिंड-मुरैना का लहजा पकड़ उस किरदार को अद्वितीय ऊंचाई पर ले गए थे। उक्त फिल्में विश्वसनीय व प्रामाणिक बन गईं। यहां न तो कद-काठी और न बोली का ख्यािल रखा गया है। वह चाहें रवि शास्त्री की भूमिका से प्रेरित रवीश के रोल में गौतम गुलाटी हों या मनोज बने करणवीर शर्मा। टोनी डिसूजा सब की प्रतिभाओं का मुकम्मल उपयोग करने से रह गए हैं। संगीता बनी नरगिस फाखरी भावुक पलों को कभी कहीं थाम नहीं पाईं। पूरी फिल्म में अकेले कुलभूषण खरबंदा ने हैदराबादी बोली को ढंग से निभाया और प्रभावी लगे। कपिल देव बने वरुण वडोला व सचिन बने मोहित छाबड़ा को देख क्रिकेट के जुनूनी फैन को खासी निराशा होगी। फिल्म को सतही बनाने में वजनी संवादों का असमान वितरण है। सभी वैसे संलाप सिर्फ इमरान हाशमी के खाते में गए हैं। बाकी किरदार बस औपचारिकता निभाने भर की भूमिका में रह गए हैं। यह एकता कपूर के बैनर की फिल्म है और जैसे टेली शो व फिल्में वे पूर्व में देती रही हैं, उन सभी की सम्मिलत छाया ‘अजहर’ को असरहीन बना गई हैं। सख्त लहजे में कहा जाए तो यह टेली शो में होने वाले किचेन पॉलिटिक्स सी बनकर रह गई है। दरअसल ऐसे मिजाज की फिल्मों में संबंधित हस्ती की जिंदगी का कोई एक हिस्साा दिखाया जाता है। न कि उसका जीवन वृतांत। वह ‘गांधी’ से लेकर ‘मैरी कॉम’ तक में साफ परिलक्षित था। एमएस धौनी पर आने वाली फिल्म में भी धौनी के सिर्फ अनसुने, अनकहे किस्सों को फिल्म में गूंथा गया है। यहां अजहर के बचपन से लेकर, उत्कर्ष, स्कैंडल, प्रेम-प्रसंग को समेटने के चक्कर में किसी के साथ न्याहय नहीं हो सका है। सबके सामूहिक भार से पूरी फिल्म फ्लैट हो गई है। क्रिकेट की बारीकियों को लेकर ‘लगान’ व ‘चक दे इंडिया’ में हॉकी की तकनीक के उम्दा उपयोग से भावनाओं का ज्वाार उभारा गया था। यहां वह नदारद है। रही-सही कसर फिल्म के स्तउरहीन वीएफएक्स इफेक्ट ने पूरी कर दी है। लंदन के स्टेडियम में विदेशी दर्शक कहीं दिखे नहीं। पिच व मैदान सब भारत की सरजमीं सी लगी। अजहर के हस्ताशक्षर शॉट लेग ग्लांस तो गिने-चुने बार इस्ते माल हुए हैं। ऐसी फिल्में इत्मीनान की मांग करती हैं, पर किस्सा गोई का सुर आक्रामक व चित्ताकर्षक बनाने के चक्कर में हद से ज्यादा कांट-छांट हो गई लगती है। एक सीन खत्म हुआ नहीं कि दूसरे सीन का बाउंसर पड़ता है। फिल्म के सिनेमैटोग्राफर ने ढेर सारे क्लोज शॉट लिए हैं, जहां कलाकारों के चेहरे पर प्राणहीन भाव पकड़ में आ गए हैं। इन सबसे फिल्म निष्प्रभावी हो गई है। हां, गाने व लोकेशन अच्छे हैं। कुल मिलाकर यह सिने व खेल दानों जगत के प्रशंसकों की अपेक्षाओं पर कुठाराघात है। "
फिल्म रिव्यू: बुद्धा इन ए ट्रैफिक जाम (3.5 स्‍टार),2.5,"-अमित कर्ण यह फिल्म पूंजीवाद और साम्यवाद के नाम पर अपनी दुकान चलाने वालों की कलई खोलने की कोशिश है। यहां विभिन्न राजनीतिक, आर्थिक व सामाजिक विचारधाराओं की बेजा सौदेबाजी करने वालों का असल चेहरा दिखाया गया है। उसके तहत राजनेता, नौकरशाह और जनता के कथित रहनुमाओं की क्लास ली गई है। आंदोलन को फैशन मान उसकी पहुंच महज सोशल मीडिया तक सीमित करने वालों को आईना दिखाया गया है। यह बड़े सख्त लहजे में कहती है कि आम जनता व सिस्टम के बीच की दूरी कम हो। उन दोनों के मध्य मौजूद बिचौलियों को निकाल बाहर किया जाए। ताकि लोगों को उनके हक की चीजें मिल सकें।फिल्म में एक गाना है ‘ये गलियों के आवारा बेकार कुत्ते’। यह फैज अहमद फैज की लोकप्रिय नज्म है। संगीतकार रोहित शर्मा ने इसे बखूबी गाने में तब्दील किया है। यह समाज के खाए-अघाए, खुद की बेहतरी में डूबे व हाड़तोड़ मेहनत कर बुनियादी जरूरतों की पूर्ति में ही उलझे मध्य वर्ग से जागने को कहता है। यह उन लोगों को भी संबोधित करता है, जो सताए जाने के बावजूद शोषक के समक्ष दशकों से हथियार डाले हुए हैं।फिल्म साथ ही सिस्टम का कचड़ा साफ करने के लिए युवाओं से सफाई अभियान का अगुआ बनने की अपील है। खासकर उस युवा वर्ग से जो बहुराष्ट्रीय कंपनियों की मोटी पगार से सम्मोहित हो ईएमआई जिंदगी यानी कर्ज लेकर घी पीने तक सीमित रह जाता है। हां, बौद्धिक आंतकवाद को परिभाषित करने व उसकी तस्वीर पेश करने में थोड़ी अतिरंजना हो गई है। साथ ही साम्यवाद को महज माओ की सोच तक सीमित है कि सत्ता व बंदूक की नली मात्र से निकलती है। कार्ल मार्क्स ने जिस साम्यवादी समाज की अवधारणा पेश की थी, वह पहलू रह गया है। जिसके तहत एक ऐसी कोशिश की बात की गई थी, जो अमीर और गरीब की खाई को पूर्णतया पाट दे। इसके अलावा दक्षिणपंथी सोच रखने वाले फिल्म में नदारद हैं। उनकी खूबियां-खामियां से फिल्म और निरपेक्ष व व्यापक बनती। बहरहाल, इसकी कहानी बस्तर व हैदराबाद में आवाजाही करती है। दोनों इलाकों को नक्सल आंदोलन एक धागे में पिरोता है। बस्तर में उस आंदोलन की कमान नक्सली नेता प्रभात के हाथों में है। वहां आदिवासी त्रिशंकु बने हुए हैं। नक्सली उन्हें जीने नहीं देते और सिस्टम मरने नहीं देता। नन्हे सिंह सलवा जुडूम मुहिम का स्वंघोषित नेता है। वह जोर-जबरदस्ती व जुल्म के जोर पर आदिवासियों से नक्सलियों से दूर रहने को कहता है। उसके जाते ही आदिवासियों को प्रताडि़त करने की कमान नक्सली नेता प्रभात संभाल लेता है। आदिवासी चिंतित और परेशान हैं कि वह जाए कहां। असल में जबकि प्रभात और नन्हें मिले हुए हैं। दरअसल, यहां फिल्म का नजरिया एकतरफा हो जाता है। प्रभात जैसे नक्सली नेता नक्सली आंदोलन के परम प्रतिनिधि नहीं है। उन जैसे लोग उस मुहिम का समग्र सच पेश नहीं करते। मगर फिल्म इस ओर टिकी हुई है। वह कहती है कि प्रभात जैसे लोग आंदोलन के नाम पर अपने इलाकों में समानांतर सरकार चला रहे हैं, जो एक हद तक सच है। अब आते हैं हैदराबाद। वहां देश का प्रतिस्थित प्रबंधन संस्थान है। प्रोफेसर रंजन बटकी उसके मुखिया हैं। उनकी पत्नी बस्तर के आदिवासियों के हाथों बने माटी के सामान सरकार को बेचती है। अचानक सरकार को लगता है कि उसकी दी हुई रकम एनजीओ के मार्फत बस्तर जैसे इलाकों में नक्सलियों को फंड करने में होता है। वह अपनी अनुदान राशि बंद कर देती है। विक्रम पंडित कुशाग्र बुद्धि का छात्र है। वह बाकी छात्र बिरादरी से अलग है। इस मायने में कि वह सामाजिक सरोकारों से जुड़ा हुआ जमीनी शख्स है। वह रंजन बटकी के विचारों पर सवाल करता है। उसका सीधा सा मानना है कि भारत से गरीबी का उन्मूलन तभी हो सकता है, जब गरीबों व व्यावस्था के बीच मौजूद बिचौलियों को हटाया जाए। रंजन बटकी उसे अपने फायदे के लिए कैसे इ्स्तेमाल करता है, यह आगे फिल्म में है। रंजन बटकी बने अनुपम खेर, रंजन की बीवी पल्लवी जोशी व विक्रम पंडित की भूमिका में अरुणोदय सिंह का काम सराहनीय है। नन्हे सिंह की हैवानियत को इंदल सिंह ने बखूबी पेश किया है। नक्सली नेता प्रभात के रोल में गोपाल के सिंह की रेंज पता लगती है। लेखक, निर्देशक विवेक अग्निहोत्री पर साम्यवाद की आंशिक परिभाषा पेश करने के आरोप लग सकते हैं, मगर वे प्रशंसा के हकदार भी हैं। वह इसलिए कि ऐसे विषयों पर अमूमन फिल्मकार फिल्में नहीं बनाते हैं। बनाते हैं भी तो उनमें मसाले डाल दिए जाते हैं। विवेक ने ऐसा नहीं होने दिया है। उन्होंने पूरी फिल्म का सुर गंभीर, रॉ और रियल रखा है। संगीतकार रोहित शर्मा का काम अच्छा है। और हां, फिल्म के आखिर में पल्लवी जोशी द्वारा गाया ‘चंद रोज और मेरी जान’ उनकी ही तरह खूबसूरत बन पड़ा है।अवधि – 115 मिनट"
फिल्म रिव्यू: 'वन नाइट स्‍टैंड' यानि क्षणिक सुख अंतिम सच नहीं (2.5 स्टार ),2.5,"अमित कर्ण मौजूदा युवा वर्ग रिश्तों व से जुड़े कठिन सवालों से चौतरफा घिरा हुआ है। वे प्यार चाहते हैं, पर समर्पण एकतरफा रहने की अपेक्ष करते हैं। कई युवक-युवतियां प्यार, आकर्षण व भटकाव के बीच विभेद नहीं कर पा रहे हैं। ढेर सारे लोग बेहद अलग इन तीनों भावनाओं को एक ही चश्मे से देख रहे हैं। यह फिल्म उनके इस अपरिपक्व नजरिए व उससे उपजे नतीजों को सबके समक्ष रखती है और यह साथ ही शादीशुदा रिश्ते के प्रति लोगों की वफादारी में आ रही तब्दीली की वस्तु व स्थिति से अवगत करवाती है। यह उनकी लम्हों में की गई खता के परिणाम की तह में जाती है। हिंदी सिने इतिहास में ऐसा कम हुआ है, जब मर्द की बेवफाई को औरत की नजर से पेश किया गया हो। उस कसूर को औरत के नजरिए से सजा दी गई हो। जैसा ‘कभी अलविदा ना कहना’ में था। इस फिल्म की निर्देशक जैस्मिन मोजेज डिसूजा यहां वह कर पाने में सफल रही हैं। इस फिल्म का संदेश बड़ा सरल है। वह यह कि क्षणिक सुख को अंतिम सत्य न माना जाए। कहानी शादीशुदा युवक उर्विल, अजनबी सेलिना के भावनाओं में बहकर जिस्मानी संबंध बना लेने से शुरू होती है। सेलिना उस संबंध को के चलते अपनी शादीशुदा जिंदगी प्रभावित नहीं होने देती, जहां वह अंबर कपूर के नाम से जानी जाती है। वह उर्विल के संग बिताए पलों के प्रति अनासक्त भाव रखती है। उर्विल ऐसा नहीं कर पाता। वह उन पलों को अपनी दुनिया बना लेता है। वह उस पर सिमरन के साथ अपनी पांच साल पुरानी शादीशुदा जिंदगी व खुद का करियर तक दांव पर लगा देता है। वह अपने जिगरी दोस्त डेविड तक की नसीहतों को नहीं मानता। उर्विल को इस रवैये की कीमत क्या अदा करनी पड़ती है, ‘वन नाइट स्टैंड’ उस बारे में है। निर्देशक जैस्मिन मोजेज डिसूजा की इस मामले में तारीफ करनी होगी कि उन्होंने फिल्म में उठाए मुद्दे के संग न्याय किया है। फिल्म में जो सवाल उठाए गए हैं, उनके यथोचित जवाब आखिरी में मिले हैं। फिल्म की कमजोर कड़ी भवानी अय्यर की किस्सागोई का तरीका, पटकथा व मुख्य कलाकारों का औसत प्रदर्शन है। हां, निरंजन अयंगर के संवाद अच्छे हैं। उसमें पैनापन रामेश्वैर एस भगत की एडिटिंग से आ गया है। उर्मिल बने तनुज विरवानी व डेविड की भूमिका में निनाद कामथ की अदाकारी सधी हुई है। सेलिना बनी सनी लियोन शो पीस लगी हैं, मगर वे ऐसी भूमिकाएं कर खुद को चुनौती दे रही हैं। सिमरन के रोल में नायरा बनर्जी असर छोड़ पाने में बेअसर रही हैं। बाकी कलाकारों ने महज औपचारिकताओं का निर्वहन किया है। राकेश सिंह की सिनेमैटोग्राफी अच्छी है। फुकेट व पुणे की खूबसूरती पर्दे पर उभर कर आई है। जीत गांगुली, मीत ब्रद्रर्स, टोनी कक्कड़ व विवेक कार का संगीत कर्णप्रिय है। "
"फिल्‍म रिव्‍यू: 'ट्रैफिक', स्‍पीड और भावनाओं का रोमांच (3 स्‍टार)",2.5,"-अजय बह्मात्मज मलयालम और तमिल के बाद राजेश पिल्लई ने ‘ट्रैफिक’ हिंदी दर्शकों के लिए निर्देशित की। कहानी का लोकेशन मुंबई-पुणे ले आया गया। ट्रैफिक अधिकारी को चुनौती के साथ जिम्मेदारी दी गई कि वह धड़कते दिल को ट्रांसप्लांट के लिए निश्चित समय के अंदर मुंबई से पुणे पहुंचाने का मार्ग सुगम करे। घुसखोर ट्रैफिक हवलदार गोडबोले अपना कलंक धोने के लिए इस मौके पर आगे आता है। मुख्य किरदारों के साथ अन्य पात्र भी हैं, जो इस कहानी के आर-पार जाते हैं। मलयालम मूल देख चुके मित्र के मुताबिक, लेखक-निर्देशक ने कहानी में काट-छांट की है। पैरेलल चल रही कहानियों को कम किया, लेकिन इसके साथ ही प्रभाव भी कम हुआ है। मूल का ख्याल न करें तो ‘ट्रैफिक’ एक रोमांचक कहानी है। हालांकि हम सभी को मालूम है कि निश्चित समय के अंदर धड़कता दिल पहुंच जाएगा, फिर भी बीच की कहानी बांधती और जिज्ञासा बढ़ाती है। फिल्म शाब्दिक और लाक्षणिक गति है। हल्का-सा रहस्य भी है। और इन सब के बीच समर्थ अभिनेता मनोज बाजपेयी की अदाकारी है। मनोज अपनी हर भूमिका के साथ चाल-ढाल और अभिव्यक्ति बदल देते हैं। मराठी किरदारों को निभाने में वे पारंगत हो चुके हैं। पिछली फिल्म ‘अलीगढ़’ में भी उन्होंने एक मराठी किरदार ही निभाया था। उसकी पृष्ठ भूमि अलग थी। हमने भीखू म्हात्रे के रूप में भी उन्हें देखा है। ‘ट्रैफिक’ में भावनाओं की गतिमान लहरें भी हैं। पॉपुलर फिल्म स्टार की बेटी और बीवी है। उन्हें तकलीफ है कि पिता और पति परिवार को पर्याप्त समय नहीं दे रहे। किसी की ख्याति के साथ अपराध बोध चिपकाने की मध्य वर्गीय मानसिकता से हिंदी फिल्मों को निकलना चाहिए। करियर में उलझा व्यक्ति कई बार अपनी प्राथमिकता की वजह से दफ्तर और परिवार में संतुलन नहीं बिठा पाता, लेकिन इसके लिए उसे दोषी ठहराना उचित नहीं है। बहरहाल, इस फिल्म, में स्टार की बेटी को हर्ट ट्रांसप्लांट की जरूरत है। पता चलता है कि मुंबई में एक युवा ब्रेन डेड है। अगर उसके माता-पिता राजी हों और उसका हर्ट समय से पुणे पहुंचा दिया जाए तो लड़की की जान बच सकती है। उनकी सहमति मिलने के बाद ट्रैफिक की समस्या है। ढाई घंटे में 160 किलोमीटर जाना है। ट्रैफिक अधिकारी पर नैतिक और राजनीतिक दबाव डाला जाता है। एक दबाव यह भी है कि वह एक्टर की लड़की है। क्याए किसी चपरासी की लड़की के लिए सांसद, डाक्टर और ट्रैफिक अधिकारी इतनी आसनी से तैयार होते और राह सुगम करते? बिल्कुाल नहीं। फिर तो नाटकीयता भी नहीं आ पाती। सहानुभूति पैदा नहीं होती। हिंदी फिल्मों में प्रभावशाली किरदारों और उनकी तकलीफों की ही कहानियां इन दिनों कही जा रही है। फिल्म संवेदना के स्तर पर टच करती है, क्योंकि किसी की जान का माला है। अपना जवान बेटा खोने की घटना है। और भी कथाप्रसंग हैं। यह फिल्म सराहनीय है, क्योंंकि अलग किस्म के विषय को संवेदनशील तरीके से पेश करती है। फिल्म में रियल टाइम में ही सारी घटनाएं घटती हैं। इस सिनेमाई रियलिज्म से फिल्म अपने करीब की लगती है। लेखक और निर्देशक अतिनाटकीयता से बचे हैं। सिनेमैटोग्राफर संतोष थुंडिल ने घटनाओं और भावनाओं की गति को समान स्पीड में पेश किया है। हिंदी फिल्मों के प्रचलित लटके-झटकों से अलग ‘ट्रैफिक’ इमोशनल थ्रिलर है। यह फिल्म दो किरदारों को प्रायश्चित करने और दूसरे दो किरदारों की स्थितियों को समझने और स्वीकार करने की जमीन देती है।  अवधि- 104 मिनटabrahmatmaj@mbi.jagran.com"
फिल्म रिव्यू : 'बागी' में एक्शन के 56 भोग (3.5 स्टार ),2.5,"अमित कर्ण बदला इंसान का सबसे मीठा भाव होता है। साबिर खान ने इस सोच को केंद्र में रखते हुए ‘बागी’ को एक्शन को समर्पित कर दिया है। खासतौर पर कलरीमपयट्टू को। यह सभी मार्शल आर्ट विधाओं की जननी है। 1542 में जब बौद्ध भारत से चीन गए थे तो वहां के लोगों ने इसे आत्मसात किया था। वहां का शाऊलिन मंदिर इस कला का मक्का माना जाता है। कलरीपयट्टू में शारीरिक ताकत, उसका संतुलन व मानसिक एकाग्रता का बेजोड़ मेल होता है। इसके दक्ष लोग निहत्थे ही दुश्मसन की पूरी फौज तक नेस्ततनाबूत करने की क्षमता रखती है। महज ऊंगलियों की जादूगरी से दिमाग की नसें व शरीर के अलग-अलग हिस्सों की मजबूत हड्डियों को चटकाया जा सकता है। इन्हीं खूबियों की वजह से पूरी फिल्म में यह छाई हुई है। पर्दे पर इसका सही चित्रण हो, उसकी खातिर मास्टर शिफूजी शौर्य भारद्वाज को गुरूजी की भूमिका दी गई है। उन्होंने इस कला की झलक मात्र से सब को आश्चीर्यचकित किया है। इस काम में उन्हें टाइगर श्रॉफ और सुधीर बाबू का पूरा साथ मिला है। उन तीनों के हैरतअंगेज स्टंरट व एक्शन रोमांच की चरम अनुभूति प्रदान करते हैं। श्रद्धा कपूर ने भी अपनी दमदार मौजूदगी दर्ज की है। एक्शन के अलावा यह फिल्मप बगावत को इबादत में तब्दील करने के नतीजे पर केंद्रित है। यह ताकत की खूबी व खामियों की ओर इशारा करती है। यह बड़े सरल शब्दों में कहती है कि ताकत से जंग जीती जा सकती है, पर किसी का प्यार हासिल नहीं किया जा सकता। कहानी सिया, रॉनी व राघव के इर्द-गिर्द केंद्रित है। रॉनी व सिया एक-दूसरे से प्यार करते हैं, मगर सिया के संघर्षरत निर्माता पिता पैसे की खातिर सिया को राघव को सौंप देते हैं। राघव कलरीपयट्टू के पुरोधा गुरूजी का बेटा है। वह खुद भी इस कला का माहिर है। वह सिया को जबरन हासिल करना चाहता है। अपने बल का दुरूपयोग कर वह उसे अपनी लंका बैंकॉक ले जाता है, जहां का वह सिरमौर है। वहां उसकी मर्जी के बिना पत्ता भी नहीं हिलता। फिर शुरू होता है सिया को बैंकॉक से हिंदु्स्तान वापस लाने का महासमर। राघव की लंका खूंखार लड़ाकों से भरी पड़ी है। रॉनी उस चक्रव्यूह को भेद कैसे सिया को हासिल करता है, यह फिल्म उस बारे में है। यह फिल्म कहानी से अधिक एक्शन दृश्यों की कोरियोग्राफी के लिए याद रखी जाएगी। वैसे तो इसमें राघव की बहुमंजिला इमारत हूबहू वैसी ही है, जैसी इंडोनेशियाई फिल्मब ‘ द रेड : रिडंप्शन’ में थी। रॉनी के लिए चक्रव्यूह भी उसी फिल्म जैसा रचा गया, मगर साबिर खान ने फिल्मं का सराहनीय देसीकरण किया है। कलाकारों के स्टंट आला दर्जे के हैं। वे मंत्रमुग्ध करने में समर्थ हैं। हिंदी सिनेमा में अब तक इस किस्म का एक्शन कम ही मौकों पर देखने को मिला है। रॉनी के रोल में टाइगर अकेले राघव की फौज को खत्म करता है, पर उनकी फाइट अविश्वसनीय नहीं लगती। टाइगर और राघव बने सुधीर बाबू एक-दूसरे के पूरक लगे हैं। बाकी एक्शन फिल्मोंट की तरह नहीं, जहां हीरो के तो आठ पैक एब्स हैं, पर विलेन दुबला-पतला सा। सिर्फ विलेन की सेना हीरो का मुकाबला करती है। दरअसल टागर व सुधीर बाबू, दोनों असल जिंदगी में भी मार्शल आर्ट में दक्ष हैं। वे इसका निरंतर अभ्यास सालों से करते रहे हैं। ऐसे में जिस सफाई व चपलता से उन्होंने सटंट व फाइट सीन फिल्माए हैं, वे सराहनीय हैं। टाइगर श्रॉफ जब-जब गंभीर मुद्रा में नजर आए, वे प्रभावी लगे, पर इमोशनल सीन में उनकी कमी साफ नजर आई। सिया बनी श्रद्धा कपूर भी असर छोड़ गई हैं। सुधीर बाबू इस फिल्मब की खोज हैं। ‘फोर्स’ से मजबूत कद व फाइट में माहिर विद्युत जांबाल मिले थे। यहां वह कमाल सुधीर बाबू ने किया है। फिल्म को प्रभावी व खालिस एक्शन बनाने में निर्देशक साबिर खान, पटकथा लेखक संजीव दत्ता, व थाईलैंड के एक्शन डायरेक्टर केचा खंफक्डी ने कोई कसर नहीं छोड़ी है। केचा खंफक्डी को भारत की तरफ से जावेद-अजीज का भरपूर साथ मिला है। फिल्म के आखिरी तीस मिनट का एक्शन सम्मोहक है। साबिर खान ने टाइगर श्रॉफ के सिग्नेचर टोन का बखूबी इ्सतेमाल किया है। ‘हीरोपंथी’ में उनका ‘सब को आती नहीं, मेरी जाती नहीं’ संवाद बार-बार इ्सतेमाल हुआ था। यहां साबिर ने उनसे ‘ अभी तो मैंने शुरू ही किया है’ बुलवाया है। दोनों जगह यह टाइगर की शख्सियत को सूट किया है। जूलियस पैकियम का बैकग्राउंड संगीत फिल्म में डर व रोमांच के भाव को गति प्रदान करता है। कैमरामैन ने केरल की खूबसूरती को बखूबी कैप्चर किया है। मानव सेंगर की एडिटिंग की वजह यह हीरो व विलेन के बीच महज पागलपन भरा अंधा द्वंद्व युद्ध नहीं बना है। कहानी के बीच-बीच दूसरे किरदारों से फिल्म सिर्फ एक्शन के रंग में रंगी नजर नहीं आती। सिया के पिता बने सुनील ग्रोवर, बैंकॉक में ड्राइवर बने संजय मिश्रा व बाल कलाकार की कॉमेडी असरदार है। "
"फिल्‍म रिव्‍यू: मलिन बस्‍ती में उजास, 'निल बट्टे सन्‍नाटा'(3.5 स्‍टार)",2.5,"-अजय बह्मात्मज स्वरा भास्कर अपनी पीढ़ी की साहसी अभिनेत्री हैं। दो कलाकारों में किसी प्रकार की तुलना नहीं करनी चाहिए। फिर भी कहा जा सकता है कि नवाजुद्दीन सिद्दीकी की तरह उन्होंने मुख्यधारा और स्वतंत्र स्वभाव की फिल्मों में एक संतुलन बिठाया है। हमने उन्हें हाल ही में 'प्रेम रतन धन पायो' में देखा। 'निल बटे सन्नाटा' में उन्होंने 15 साल की बेटी की मां की भूमिका निभाई है। हिंदी फिल्म इंडस्ट्री में इमेज के प्रति अतिरिक्त सजगता के दौर में ऐसी भूमिका के लिए हां कहना और उसे पूरी संजीदगी और तैयारी के साथ निभाना उल्लेखनीय है।आगरा की इस कहानी में ताजमहल के पीछे की मलिन बस्ती में रह रही चंदा सहाय बर्तन-बासन और खाना बनाने का काम करती है। उसकी एक ही ख्वाहिश है कि उसकी बेटी अपेक्षा पढ़-लिख जाए। मगर बेटी है कि उसका पढ़ाई में ज्यादा मन नहीं लगता। गणित में उसका डब्बा गोल है। बेटी की पढ़ाई के लिए वह हाड़-तोड़ मेहनत करती है। बेटी है कि मां की कोशिशों से बिदक गई है। वह एक नहीं सुनती। उल्टा मां को दुखी करने की पूरी कोशिश करती है। कुछ उम्र का असर और कुछ मां से नाराजगी... उसे लगता है कि मां अपने सपने उसके ऊपर थोप रही है। चंदा के सपनों की हमराज हैं दीदी। दीदी के सुझाव पर वह ऐसा कदम उठाती है, जिससे बेटी और भी नाराज हो जाती है।इस कहानी में दीदी के साथ प्रिंसिपल श्रीवास्तव जी भी हैं। अपेक्षा के सहपाठियों की फिल्म में खास भूमिका है। निर्देशक अश्विनी अय्यर तिवारी ने 'निल बटे सन्नाटा' को मां-बेटी के रिश्ते और पढ़ाई पर केंद्रित रखा है। उन्होंने इस फिल्म में उदासी और मलिनता नहीं आने दी है। मलिन बस्ती में अधिक देर तक कैमरा नहीं ठहरता। दुख दर्शाने की अतिरिक्त कोशिश नहीं है। उल्लास भी नहीं है, लेकिन मुख्य कलाकार में अदम्य उत्साह है। मुख्य किरदार की कोई बैक स्टोरी भी नहीं है, जिससे पता चले कि चंदा सहाय क्यों बर्तन-चौका का काम कर रही है? जो है सो वर्तमान है और उस वर्तमान में बेहतर भविष्य के सपने और संघर्ष हैं।फिल्म कुछ दृश्यों में उपदेशात्मक होती है, लेकिन प्रवचन पर नहीं टिकती। अगले ही दृश्य में सहज और विनोदी संवाद आ जाते हैं। निर्देशक ने दृश्य संरचना से कथ्य को बोझिल नहीं होने दिया है। भावनाओं का घनत्व गाढ़ा नहीं किया है। निर्देशक ने लेखकों की मदद से सरल शब्दों में गंभीर बातें की हैं। यह मलिन बस्ती के वंचित चरित्रों के सपनों और उजास की फिल्म है।'निल बटे सन्नाटा' स्वरा भास्कर की उम्दा कोशिश है। चंदा सहाय को आत्मसात करने और उसे पर्दे पर उतारने में उन्होंने संवाद अदायगी से लेकर बॉडी लैंग्वेज तक पर मेहनत की है। अनुभव और जानकारी की कमी से कुछ चीजें छूट जाती हैं या खटकती हैं तो वह अकेले एक्टर का दोष नहीं है। स्वरा ने चंदा सहाय को पर्दे पर यथासंभव सही तरीके से उतारा है। अपेक्षा के दोस्त, सहपाठी और गण्ति में मदद करने वाले कलाकार ने उम्दा काम किया है। सारे बच्चे नैचुरल और सहज हैं। दीदी की भूमिका में आई रत्ना पाठक शाह ने चंदा का मनोबल बढ़ाने में पूरी मदद की है। उनकी सहायता से चंदा सहाय का किरदार निखरता है। 'निल बटे सन्नाटा' में पंकज त्रिपाठी याद रह जाते हैं। उन्होंने खुशमिजाज टीचर की भूमिका को दमदार बना दिया है। वे आर्गेनिक एक्सप्रेशन के कलाकार हैं। उनकी अदाओं में हमेशा नवीनता रहती है। यों लगता है कि आसपास का कोई चरित्र उठ कर पर्दे पर चला गया हो।'निल बटे सन्नाटा' वैसी चंद फिल्मों में शुमार होगी, जिसमें हिंदी समाज और मिजाज है। हिंदी फिल्मों से गायब हो रहे हिंदी समाज की बहुत चर्चा होती है। 'निल बटे सन्नाटा' भरोसा देती है कि उम्मीद कायम है। कलाकार और निर्देशक अपने तई कोशिश कर रहे हैं।अवधि- 100 मिनटabrahmatmaj@mbi.jagran.com"
फिल्‍म रिव्‍यू: पहचान और परछाई के बीच 'फैन' (स्‍टार 4),2.5," यशराज फिल्म्स की 'फैन' के निर्देशक मनीष शर्मा हैं। मनीष शर्मा और हबीब फजल की जोड़ी ने यशराज फिल्म्स की फिल्मों को नया आयाम दिया है। आदित्य चोपड़ा के सहयोग और समर्थन से यशराज फिल्म्स की फिल्मों को नए आयाम दे रहे हैं। 'फैन' से पहले मनीष शर्मा ने अपेक्षाकृत नए चेहरों को लेकर फिल्में बनाईं। इस बार उन्हें शाहरुख खान मिले हैं। शाहरुख खान के स्तर के पॉपुलर स्टार हों तो फिल्म की कहानी उनके किरदार के आसपास ही घूमती है। मनीष शर्मा और हबीब फैजल ने उसका तोड़ निकालने के लिए नायक आर्यन खन्ना के साथ एक और किरदार गढ़ा है। 'फैन' इन्हीं दोनों किरदारों की रोचक और रोमांचक कहानी है।मनीष शर्मा की 'फैन' गौरव चांदना की कहानी है। दिल्ली के मध्य वर्गीय मोहल्ले का यह लड़का आर्यन खन्ना का जबरा फैन है। उसकी जिंदगी आर्यन खन्ना की धुरी पर नाचती है। वह उनकी नकल से अपने मोहल्ले की प्रतियोगिता में विजयी होता है। उसकी ख्वाहिश है कि एक बार आर्यन खन्ना से पांच मिनट की मुलाकात हो जाए तो उसकी जिंदगी सार्थक हो जाए। अपनी इसी ख्वाहिश के साथ वह विदाउट टिकट राजधानी से मुंबई जाता है। मुंबई पहुंचने पर वह डिलाइट होटल के कमरा नंबर 205 में ही ठहरता है। आर्यन खन्ना के जन्मदिन के मौके पर वह आर्यन खन्ना से मिलने की कोशिश करता है। उसकी भेंट तो हो जाती है, लेकिन पांच मिनट की मुलाकात नहीं हो पाती।आर्यन खन्ना उसे पांच सेंकेंड भी देने के लिए तैयार नहीं है। गौरव चांदना को आर्यन खन्ना का यह रवैया अखर जाता है। वह अब बदले पर उतर आता है। यहां से फिल्म की कहानी किसी दूसरी फिल्म की तरह ही नायक-खलनायक या चूहे-बिल्ली के पकड़ा-पकड़ी में तब्दील हो जाती है। चूंकि किरदार थोड़े अलग हैं और उनके बीच का झगड़ा एक ना पर टिका है, इसलिए फिल्म रोचक और रोमांचक लगती है।आर्यन खन्ना का किरदार शाहरुख खान की प्रचलित छवि और किस्सों से प्रेरित है। आर्यन खन्ना का किरदार और शाहरुख खान कलाकार यों घुलमिल कर पर्दे पर आते हैं कि दर्शकों का कनेक्ट बनता है। शाहरुख खान पर आरोप रहता है कि वे हर फिल्म में शाहरुख खान ही रहते हैं। यहां उन्हें छूट मिल गई है। यहां तक कि फैन के रूप में आए नए किरदार गौरव चांदना को भी 'इंपोस्टर' के रूप में शाहरुख खान की ही नकल करनी है। निस्संदेह फिल्म देखते हुए आनंद मिलता है। शाहरुख खान को बोलते हुए सुनना और उनके निराले अंदाज को देखना हिंदी फिल्मों के दर्शकों को बहुत पसंद है। शहरुख खान पूरे फॉर्म में हैं और किरदार के मनोभावों को बखूबी निभाते हैं। शाहरुख खान की प्रचलित छवि में में उनका अक्खड़पन शामिल है। निर्देशक मनीष शर्मा ने उसे भी उभारा है।फिल्म आरंभ में स्टार और फैन के रिश्ते को लेकर चलती है। हम इस रिश्ते के पहलुओं से वाकिफ होते हैं। लेखक एक फैन के मानस में सफलता से प्रेश करते हैं और उसकी दीवानगी को पर्दे पर ले आते हैं। स्टार से बिफरने के बाद फैन के कारनामे अविश्वसनीय तरीके से नाटकीय और अतार्किक हो गए हैं। गौरव चांदना और आर्यन खन्ना के इगो की लड़ाई क्लाइमेक्स के पहले फैन के पक्ष में जाती है। थोड़ी देर के लिए यकीन नहीं होता कि गौरव चांदना के पास सारे संसाधन कहां से आए कि वह आर्यन खन्ना जैसे पावरफुल सुपरस्टार से दो कदम आगे चल रहा है। वह आर्यन खन्ना को ऐसे मोड़ पर ला देता है कि आर्यन खन्ना को लगाम अपने हाथों में लेनी पड़ती है। वह गौरव चांदना को सबक देने के आक्रामक तेवर के साथ निकलता है। हिंदी फिल्मों में नेक और खल की लड़ाई व्यक्तिगत हो जाती है। 'फैन' उस परिपाटी से अलग नहीं हो पाती। फिर भी मनीष शर्मा को दाद देनी पड़ेगी कि उन्होंने हिंदी फिल्मों के ढांचे में रहते हुए शाहरुख खान के प्रशंसकों को कुछ नया दिया है।मनीष शर्मा ने इस फिल्म के निर्देशन में साहस का परिचय दिया है। उनके साहस को शाहरुख खान का संबल मिला है। लकीर की फकीर बनी हिंदी फिल्मों में जब कुछ नया होता है तो उसे भरपूर सराहना मिलती है। 'फैन' में स्टार और डायरेक्टर के प्रयास को नजरअंदाज नहीं किया जा सकता। दिक्कत या शिकायत यह है कि फिल्म आरंभ मे जिस तीव्रता, संलग्नता और नएपन के साथ चलती है, वह दूसरे हिस्से में कायम नहीं रह पाती। कहानी कई वार पुरानी लकीर पर आने या उसे छूने के बाद बिखरने लगती है। हिंदी की ज्यादातर फिल्मों के साथ इंटरवल के बाद निर्वाह की समस्या रहती है।यह फिल्म शाहरुख खान की है। उनकी पॉपुलर भाव-भंगिमाओं को निर्देशक ने तरजीह दी है। उनके बोल-वचन का सटीक उपयोग किया है। फिल्म देखते समय कई बार यह एहसास होता है कि हम कहीं शाहरुख खान की बॉयोग्राफी तो नहीं देख रहे हैं। पुराने वीडियो फुटेज और इंटरव्यू से आर्यन खन्ना में शाहरुख खान का सत्व मिलाया गया है। शाहरुख खान के लिए यह फिल्म एक स्तर पर चुनौतीपूर्ण है, क्योंकि उन्हें गौरव का भी किरदार निभाना है। गौरव शक्ल-ओ-सूरत में आर्यन खन्ना से मिलता-जुलता है। शाहरुख खान ने उसे अलग तरीके से पेश किया है। गेटअप और मेकअप से आगे की निकलकर उसकी चाल-ढाल में भिन्न्ता लाने में कठिन अभ्यास करना पड़ा होगा। कुछ दृश्यों में शाहरुख खान की स्वाभाविकता पुरअसर है। गौरव चांदना और शाहरुख खान की मुलाकात और भिड़ंत के सारे दृश्य मजेदार हैं। उन्हें आकर्षक लोकेशन पर शूट भी किया गया है।एक अंतराल के बाद शाहरुख खान की ऐसी फिल्म आई है, जिसमें एक कहानी है। उन्हें अभिनय योग्यता और क्षमता भी दिखाने का अवसर भी मिला है। साथ ही निर्देशक मनीष शर्मा का स्पष्ट सिग्नेचर है। इस फिल्म में भी दिल्ली है यह फिल्म पहचान और परछाई के द्वंद्व पर केंद्रित है। मिथक और मिथ्या में लिपटी 'फैन' देखने लायक फिल्म है।अवधि- 143 मिनटabrahmatmaj@mbi.jagran.com"
फिल्म रिव्यू- 'लव गेम्स' यानि प्यार व लिप्सा का द्वंद्व (2.5 स्टार),2.5," अमित कर्ण भट्ट कैंप की फिल्में इंसानी रिश्तों व भावनाओं की पड़ताल करती रही हैं। खासकर वर्जित मुद्दे उनकी कहानियों के केंद्र में रहे हैं। लव गेम्स-लव डेंजरसली' भी उसी परंपरा व ढर्रे का विस्तार है। फिल्म जिस मसले के इर्द-गिर्द केंद्रित है, उसे एक आंकड़े से जस्टिफाई करने की कोशिश की गई है। मसला कथित ऊंची सोसायटी में कथित फंतासी सुख अर्जित करने के लिए बीवियों की अदला-बदली का है। आंकड़ा यह जारी किया जा रहा है कि भारतीय मध्यम वर्ग प्या व वासना के दोराहे पर खड़ा है। सूरत समेत कई अन्य शहरों में ऐसे मामले सामने आ रहे हैं। अब यह शोध व बहस का मामला है कि मूल्यों में गहरा यकीन रखने वाले व सभ्यता-संस्कृति का ढिंढोरा पीटने वाले इस मुल्क में क्या इस किस्म की घटिया तब्दीली क्यों हो रही है। बहरहाल, यह फिल्म प्यार व वासना के द्वंद्व को पेश करती है। रमोना रायचंद के शब्दपकोश में प्यार जैसी कोई चीज नहीं है। उसकी प्यार की परिभाषा अलग है। उसे लगता है कि हर रिश्ता महज स्वार्थ की बुनियाद पर ही टिका हुआ है। सैम सक्सेना बड़े बाप की औलाद है, पर मां के गुजर जाने के चलते खासा तन्हा है। अपने खालीपन की खोज में वह अस्त-व्यस्त जीवन जी रहा है। वह कई बार अपनी नसें भी काट चुका है, मगर बच जाता है। वह रमोना के झांसे में भी है। दोनों जिस्मानी संबंध से जिंदगी के मायने तलाश रहे हैं। फंतासी की चाह में दोनों पेज थ्री पार्टी में दूसरी जोडि़यों को अपने फरेब में ला अपनी लिप्सा की भूख मिटाने में लग जाते हैं। उन दोनों के अलावा डॉक्टर अलीशा अस्थाना व वकील गौरव अस्थाना की शादीशुदा जिंदगी में प्रॉब्लम है। अलीशा घरेलू हिंसा की शिकार है। एक पार्टी में सैम, अलीशा से मिलता है। दोनों को प्यार हो जाता है। वह रमोना को नागवार गुजरता है। फिर शुरू होता है प्यार हासिल करने व बदला लेने का सिलसिला। पहले हाफ में फिल्म सभी किरदारों की ख्वाहिशों, लालच व दर्द के अंतस में उतरती है। इंटरवल बाद यह थ्रिलर में तब्दील होती है। दिक्कत दोनों के बीच तालमेल बिठाने में हुई है। कुल मिलाकर यह सतही सनसनीखेज फिल्म बन पाई है। सभी किरदारों की साजिशों का अनुमान आसानी से लगता रहता है। दूसरी अंतर्विरोध फिल्म की थॉट व मूल प्लॉट में दिखता है। जिस ऊंची सोसायटी को मस्तीेखोर करार दिया जाता है, वहीं की एक डॉक्टर औरत कैसे पति का जोर-जुल्म बरसों तक सह सकती है। कैसे उसकी पुकार पुलिस नहीं सुन सकती। तीसरी चीज कि समाज को आईना दिखाने का दावा करने के बाद फिल्म आखिर में अपने किरदारों को मूल्यों व भरोसे की राह पर ही ला पटकती है। इसी वजह से कसी हुई फिल्म होने के बावजूद यह औसत सी रह गई है। रमोना की भूमिका को जीवंत करने की पत्रलेखा की मेहनत दिखती है, मगर वहां ज्यादा मारक व प्रभावी होने की गुंजाइश रह गई है। तारा अलीशा बेरी, अलीशा अस्थाना की भूमिका में हैं। वे यहां छाप छोड़ने में निष्फल रही हैं। सैम सक्सेेना बने गौरव अरोड़ा की यह पहली फिल्म है। उन्हें अदाकारी में और निखार लाना होगा। वकील गौरव अस्थाना बने हितेन तेजवानी भी कुछ खास नहीं कर पाए हैं। लब्बोलुआब यह कि 'कसूर', 'राज', 'जख्म' जैसी जोरदार फिल्में देने वाले भट्ट कैंप को अंतरावलोकन की सख्त दरकार है। "
"फिल्म रिव्यू- जंगल में मंगल, 'द जंगल बुक' (4 स्‍टार)",2.5,"-स्मिता श्रीवास्तव कहानी जाहिर तौर पर भेडिय़ों के बीच पलने वाले मोगली की है। एक बार जंगल में सूखा पड़ता है। ऐसे हालातों में जल संधि होती है। इसके तहत सभी प्रजाति के जानवर एक ही घाट पर एकसाथ पानी पी सकते हैं, मगर कोई किसी का शिकार नहीं करेगा।पानी पीने मोगली सभी भेडिय़ों साथ पहुंचता है। वहां शेर खान भी आता है। वह भेडिय़ों से मोगली को अपने हवाले करने को कहता है। वे इन्कार कर देते हैं। शेख खान उसे अपना शिकार बनाने की धमकी देकर चला जाता है। मोगली की सुरक्षा को देखते हुए उसे मनुष्यों की बस्ती में भेजने का फैसला होता है। मोगली वहां जाता है या शेर खान का शिकार बन जाता है, फिल्म इस बारे में हैं।फिल्म के माध्यम से यह बताने की भी कोशिश की गई है कि इंसान अगर जानवरों का दोस्त बने तो वे भी अपनी दोस्ती शिद्दत से निभाते हैं। ऐसा होता भी है। हाथी, कुत्ते इंसान के वफादार हैं। बहरहाल, जंगल के माहौल को वीएफएक्स की मदद से बखूबी पेश किया गया है। खास बात है कि जानवरों का इंसानीकरण बहुत खूबसूरती से किया गया है। बारिश में मेढक़ का पंजे से पानी को हटाना वाला दृश्य दिल को छू जाता है। उस किस्म के कई मनमोहक सीन हैं।फिल्म की कसावट कमाल की है। कहानी में रोमांच लगातार बना रहता है। वह किस मोड़ की ओर जा रही अंदाजा लगाना आसान नहीं होता। संवाद भी चुटीले हैं। हिंदी में सितारों द्वारा की गई डबिंग से अपनापन लगता है। बल्लू की आवाज में इरफान बाजी मार ले जाते हैं। शेर खान की संवाद अदायगी में नाना पाटेकर, बघीरा की आवाज में ओमपुरी ने अमिट छाप छोड़ी है। मादा भेडिय़ा रक्षा की आवाज शेफाली शाह और अजगर का की प्रियंका चोपड़ा की है। भारतीय मूल के अमेरिकी नील सेठी ने मोगली की भूमिका साथ पूरा न्याय किया है। उनके चेहरे पर खुशी, रोमांच, उत्सुकता, गम और बदले के भाव बखूबी उभरे हैं। तकनीकी पक्ष में कहीं खोट नजर नहीं आता।"
फिल्‍म रिव्‍यू: सरदार गब्‍बर सिंह (2.5 स्‍टार),2.5,"-अजय ब्रह्मात्मज तेलुगू के लोकप्रिय स्टार की पहली हिंदी फिल्म है 'सरदार गब्बर सिंह'। हिंदी दर्शक उनसे परिचित हैं, लेकिन हिंदी में उनकी डब फिल्में वे टीवी पर देखते रहे हैं। इस फिल्म की मेकिंग के दौरान पवन कल्याण और उनकी टीम को लगा कि यह हिंदी मिजाज की फिल्म है। इसे डब कर तेलुगू के साथ रिलीज किया जा सकता है।हालीवुड में 'सुपर हीरो फिल्म' का चलन है। यह दक्षिण की प्रचलित शैली में बनी 'सुपर स्टार फिल्म' है, िजसकी नकल हिंदी में भी होने लगी है। खानत्रयी ने आगे-पीछे इसकी शुरुआत की।यह अनाथ गब्बर की कहानी है। उसे 'शोले' फिल्म का गब्बर पसंद है, इसलिए उसने अपना नाम गब्बर रख लिया। वह निडर है। 'जो डर गया, समझो मर गया' उसका प्रिय संवाद और जीवन का आदर्श वाक्य है। एक पुलिस अधिकारी उसे पालता और पुलिस में नौकरी दिलवा देता है। ईमानदार, निडर और बहादुर सरदार गब्बर सिंह से अपराधी खौफ खाते हैं। उसका तबादला रतनपुर किया जाता है। वहां का एक ठेकेदार गरीब किसानों की जमीन हड़पने के साथ स्थानीय राजा की बेटी और संपत्ति पर भी नजर गड़ाए हुए है। गब्बर और ठेकेदार के बीच के संघर्ष और गब्बर की प्रेम कहानी की इस फिल्म में भरपूर नाच-गाने और प्रचुर एक्शन है।पवन कल्याण एक्शन के लिए मशहूर हैं। हिंदी फिल्मों के दर्शक पहली बार उन्हें बड़े पर्दे पर देख सकेंगे। इन फिल्मों की खास शैली होती है। सुपर स्टार के अलावा किसी और किरदार को सिर्फ खानापूर्ति के लिए रखा जाता है। चूंकि फिल्म हिंदी में डब की गई है, इसलिए कई दृश्यों में लिप सिंक (बोले जा रहे अक्षरों के साथ होंठों का हिलना) की समस्या दिखती है। गानों में ज्यादा फर्क नहीं पड़ता, क्योंकि वहीं डांस के झटकों पर नजरें अटकी रहती हैं। हिंदी में डब करने पर सादनबोर्ड और स्थानों के नाम हिंदी में लिखे गए हैं। उनकी शुद्धता पर पूरा ध्यान नहीं दिया गया है। लक्ष्मापुर, रतनपूर और सरस्वति विध्या मंदिर जैसी अशुद्धियां खटकती हैं। कई दृश्यों में तेलुगू के बोर्ड जस के तस हैं।पवन कल्याण के लिए यह फिल्म देखी जा सकती है। ऐसी फिल्मों के दर्शक हिंदी में भी हैं। उन्हें यह फिल्म पसंद आएगी। हां, संभ्रांत और मल्टीप्लेक्स के दर्शकों को निराशा हो सकती है।अवधि- 166 मिनटस्टार- ढाई स्टार"
फिल्‍म रिव्‍यू: बदली हुई भूमिकाओं में 'की एंड का' (3 स्‍टार),2.5,"-अजय बह्मात्मज   गृहलक्ष्मी, गृहस्थिन, गृहिणी, गृहस्वामिनी यानी हाउस वाइफ। फिर हाउस हस्बैंड भी कोई शब्द होता है या हो सकता है? इन दिनों पत्र-पत्रिकाओं में एक विचार और अवधारणा के रूप में ऐसे मर्दों (हाउस हस्बैंड) की बात की जाती है, जो घर संभालते हैं, ताकि उनकी बीवियां अपने करियर और शौक पर ध्यान दे सकें। ऐसे मर्दों के लिए हिंदी में अभी तक कोई शब्द प्रचलित नहीं हुआ है। उन्हें गृहविष्णु नहीं कहा जाता। गृहस्वामी शब्द चलन में है, लेकिन वो हाउस हस्बैंड का भावार्थ नहीं हो सकता। फिल्म का नायक कबीर बताता है...'घर संभाले तो की, बाहर जाकर काम करे तो का... अकॉर्डिंग टू हिंदुस्तानी सभ्यता।'आर बाल्की की फिल्म 'की एंड का' हिंदुस्तानी सभ्यता की इस धारणा का विकल्प पेश करती है और इसी बहाने बदले हुए समाज में स्त्री-पुरुष संबंधों में वर्चस्व के सवाल को छूती है। अगर भूमिकाएं बदल जाएं तो क्या होगा? इस फिल्म में हाउस हस्बैंड बना कबीर तो अपवाद होने की वजह से एक सेलिब्रिटी बन जाता है। कल्पना करें कि अधिकांश पुरुष हाउस हस्बैंड की भूमिका में आ जाएं तो देश-दुनिया की सामाजिक सोच और संरचना में किस तरह के बदलाव आएंगे। आर बाल्की या कोई और निर्देशक भविष्य में ऐसी फिल्म लिख और बना सकता है।फिलहाल, 'की एंड का' कबीर और किया की कहानी है। कबीर का है और पुरुषों का प्रतिनिधि है। किया की है, वह स्त्रियों का प्रतिनिधित्व कर रही हैं। दोनों की मुलाकात जमीन से 30,000 फीट ऊपर एक हवाई यात्रा में होती है। फटाफट डेटिंग और अंडरस्टैंडिंग के बाद दोनों शादी के लिए सहमत होते हैं। तय होता है कि किया अपने करियर पर ध्यान देगी और कबीर घर संभालेगा। किया की मां को अधिक परेशानी नहीं होती। वह एनजीओ चलाती हैं। माना जाता है कि एनजीओ चलाने वाली महिलाएं खुले दिमाग की होती हैं। कबीर के पिता बंसल हैं। वे दिल्ली के मशहूर बिल्डर हैं। उनके इकलौते बेटे की उनके बिजनेस में कोई रुचि नहीं है। कबीर के फैसले से वे नैचुरली भड़क जाते हैं और उसकी मर्दानगी को ललकारते हैं। फिल्म मर्दानगी की जिस अवधारणा को तोड़ती है, उसी अवधारणा को एक दृश्य में जोड़ती भी है। एक दृश्य में कबीर फिकरे कस रहे कुछ लोगों की पिटाई कर देता है।आर बाल्की की फिल्मों में नयापन रहता है। वे संबंधों की ही कहानियां कहते हैं, लेकिन किसी अनछुए पहलू को उजागर करते हैं। स्त्री-पुरुष संबंधों पर अनेक फिल्में बनी हैं, जिनमें महिलाओं की आजादी, विवाहेतर संबंध, बराबरी का द्वंद्व आदि मुद्दों पर कभी सामाजिक तो कभी काल्पनिक तरीके से बातें होती हैं। आर बाल्की ने 'की एंड का' में स्त्री-पुरुष संबंधों का चित्रण एक नए आयाम के साथ किया है। वे किसी विमर्श में नहीं फंसते। अत्यंत व्यावहारिक तरीके से वे दो मॉडर्न किरदारों के जरिए स्त्री और पुरुष को बदली हुई भूमिकाओं (रोल रिवर्सल) में पेश करते हैं। उन्होंने सरस तरीके से दोनों किरदारों की सोच व समझ को कहानी में गूंथा है। बाल्की की फिल्में दर्शकों से औसत से बेहतरीन समझदारी की अपेक्षा रखती हैं। किया और कबीर जैसे किरदार हिंदी सिनेमा के पर्दे पर नहीं आए हैं, इसलिए फिल्म रोचक तरीके से आगे बढ़ती है। उनके बीच की बातों, संवादों और दृश्यों में इस नएपन की आभा है। अन्य किरदार भी घिसे-पिटे रूप में नहीं आते। नायिका की मां और नायक के पिता के चित्रण का भी अलग अंदाज है।आर बाल्की की सभी फिल्मों में कुछ दृश्य ऐसे होते हैं, जहां किरदारों के कार्य-व्यापार होते हैं। अगर कलाकार समर्थ और संवगी हों तो वे दृश्य प्रभावशाली हो जाते हैं। 'की एंड का' में भी ऐसे अनेक दृश्य हैं, लेकिन इस बार वे न तो फिल्म में कुछ जोड़ते हैं और न मुग्ध करते हैं। कुछ दृश्यों में मुख्य कलाकारों (करीना और अर्जुन) की जुगलबंदी नहीं हो सकी है। इस फिल्म में संवादों की प्रचुरता खलती है। कुछ दृश्यों में पारंपरिक अतिनाटकीयता निराश करती है। निश्चित ही बाल्की के लिए यह चुनौती रही होगी कि कैसे वे हिंदी फिल्मों के प्रचलित ढांचे में रहते हुए कुछ नया कर सकें।करीना कपूर खान एक अंतराल के बाद अपनी योग्यता का उपयोग करती नजर आती हैं। इस समर्थ अभिनेत्री ने अपनी प्रतिभा का सदुपयोग नहीं किया है। किया की आक्रामकता, महत्वाकांक्षा और भावुकता को वह बखूबी किरदार में उतारती हैं। अर्जुन कपूर में प्रशंसनीय सुधार और निखार दिखा है। उन्होंने इस चुनौतीपूर्ण किरदार को सहजता से निभाने में मेहनत की है। वे इमोशनल उतार-चढ़ाव में भाव के अनुरूप हैं। 'की एंड का' में स्वरूप संपत और रजित कपूर की मौजूदगी महत्वपूर्ण है।'की एंड का' में अमिताभ बच्चन और जया बच्चन भी हैं। वे अपने वास्तविक चरित्र में हैं। उनके बीच की बातें दोनों से जुड़े संदर्भ को ताजा कर देती हैं। भले ही कैमियो या फिल्म की आवश्यकता के रूप में उन्हें पेश किया गया हो, लेकिन जया बच्चन का यह सवाल कचोटता तो है कि अमिताभ बच्चन किचेन में रहते और जया बच्चन रविवार को अपने प्रशंसकों का दर्शन देतीं। इन दिनों निर्देशक फिल्म कलाकारों की वास्तविक जिंदगी और संबंधों को पर्दे पर पेश करने की मनोरंजक युक्ति का इस्तेामाल करने लगे हैं। फिल्म का संगीत कमजोर है। एक ही गीत को बार-बार अलग अंतरों के साथ पृष्ठभूमि में सुनना भी अखरने लगता है।अवधि- 126 मिनटabrahmatmaj@mbi.jagran.com"
"फिल्‍म रिव्‍यू: 'रॉकी हैंडसम', एक्‍शन से भरपूर (2.5 स्‍टार)",2.5,"-अजय बह्मात्मज  निशिकांत कामत निर्देशित 'रॉकी हैंडसम' 2010 में आई दक्षिण कोरिया की फिल्म 'द मैन फ्रॉम नोह्वेयर' की हिंदी रीमेक है। निशिकांत कामत के लिए रितेश शाह ने इसका हिंदीकरण किया है। उन्होंने इसे गोवा की पृष्ठरभूमि दी है। ड्रग्स, चाइल्ड ट्रैफिकिंग, ऑर्गन ट्रेड और अन्य अपराधों के लिए हिंदी फिल्म निर्देशकों को गोवा मुफीद लगता है। 'रॉकी हैंडसम' में गोवा सिर्फ नाम भर का है। वहां के समुद्र और वादियों के दर्शन नहीं होते। पूरी भागदौड़ और चेज भी वहां की नहीं लगती। हां, किरदारों के कोंकण और गोवन नामों से लगता है कि कहानी गोवा की है। बाकी सारे कार्य व्यापार में गोवा नहीं दिखता।बहरहाल, यह कहानी रॉकी की है। वह गोवा में एक पॉन शॉप चलाता है। उसके पड़ोस में नावोमी नाम की सात-आठ साल की बच्ची रहती है। उसे रॉकी के अतीत या वर्तमान की कोई जानकारी नहीं है। वह उसे अच्छा लग्ता है। वह रॉकी से घुल-मिल गई है। उसे हैंडसम बुलाती है। नावोमी की मां ड्रग एडिक्ट है। किस्सा कुछ यों आगे बढ़ता है कि ड्रग ट्रैफिक और ऑर्गन ट्रेड में शामिल अपराधी नावोमी का अपहरण कर लेते हैं। दूसरों से अप्रभावित रहने वाला खामोश रॉकी हैंडसम रिएक्ट करता है। वह उस बच्ची की तलाश में निकलता है। इस तलाश में वह अपराधियों के अड्डों पर पहुंचता है। उनसे मुठभेड़ करता है। पुलिस को सुराग देता है। उसका आखिरी मुकाबला केविन परेरा से होता है। इस दरम्यान वह नृशंस तरीके से अपराधियों को कूटता और मारता है। उनकी जान लेने में उसे संकोच नहीं होता।'रॉकी हैंडसम' एक्शसन फिल्म है। एक्शरन के लिए रॉकी और नावोमी के बीच के इमोशनल रिश्ते का सहारा लिया गया है। उस रिश्ते की प्रगाढ़ता को लेखक-निर्देशक हिंदी फिल्मों के प्रचलित तरीके से नहीं दिखा पाए हैं। नतीजतन फिल्म में इमोशन की कमी लगती है। 'रॉकी हैंडसम' देखते हुए लगता है कि जापानी और दक्षिण कोरियाई हिंसक और एक्शन फिल्मों का भारतीयकरण करते समय हमें भारतीय भाव-अनुभाव का पुट डालना चाहिए। सिर्फ एक्शन से दर्शक जुड़ नहीं पाते। निशिकांत कामत ने हिंदी फिल्मों की एक्शन फिल्मों के ढांचे का इस्तेमाल नहीं किया है, लेकिन वे दक्षिण कोरियाई फिल्म की थीम को तरीके से भारतीय जमीन पर रोप भी नहीं पाए हैं।हम जॉन अब्राहम की खूबियों और सीमाओं से परिचित हैं। निशिकांत कामत ने उनका बखूबी इस्तेमाल किया है। उन्होंने जॉन को निम्नतम संवाद दिए हैं, लेकिन बाकी किरदार बोर करने की हद तक बड़बड़ करते हैं। एक्शन दृश्यों में जॉन अब्राहम की गति और चपलता देखने लायक है। बाकी हिंदी फिल्मों के एक्शन हीरो की तरह वे दुश्मनों को मार कर भी खुश नजर नहीं आते। उनके लिए यह रेगुलर मशीनी काम है। नावोमी तक पहुंचने के लिए किसी भी प्रकार की हिंसा से उन्हें गुरेज नहीं है।फिल्म में केविन परेरा की भूमिका में फिल्म के निर्देशक निशिकांत कामत ही हैं। उनके अभिनय और मैनरिज्म में पिछली सदी के आठवें-नौवें दशक के खलनायकों की झलक है। उनकी शैली में एक साथ कुलभूषण खरबंदा, अमरीश पुरी और अजीत की झलक मिलती है। यों बाकी फिल्म की पटकथा और संरचना भी पुरानी फिल्मों जैसी है। नतीजतन, एक्शन का नयापन पुरानी फिल्मों के फार्मेट में उभर कर नहीं आ पाता। फिर भी एक्शन, मारधाड़ और पर्दे पर खून-खराबे के शौकीन दर्शकों को यह फिल्म पसंद आएगी।हर फिल्म में लव और इमोशन की चाहत रखनेवाले दर्शक इससे निराश हो सकते हैं। निशिकांत कामत ने एक नई कोशिश जरूर की है और उन्हें जॉन अब्राहम का बराबर सहयोग मिला है।अवधि- 126 मिनटabrahmatmaj@mbi.jagran.com"
फिल्म रिव्यू: काबिल बरखुरदार हैं 'कपूर एंड सन्स' (4 स्टार),2.5," अमित कर्ण     धर्मा प्रॉडक्शंस पर औसत कहानियां पेश करने के आरोप लगते रहे हैं। इस फिल्म ने उस कलंक को धो दिया है। फिल्म की आत्मा यानी कहानी को बाकी आभूषणों से बढ़कर इज्जत बख्शी है। ‘कपूर एंड संस सिंस-1921’ एक आला दर्जे की फैमिली ड्रामा है। यह अपने किरदारों के जरिए बिखरे हुए परिवार की असाधारण कहानी कहती है। फिल्म की कहानी को उसके किरदार आगे ले जाते हैं। यही इसे प्रशंसनीय बना जाती है। लेखक और निर्देशक रिश्तों की तह में गए हैं। जिन मुद्दों के साथ उन्होंने फिल्म का आगाज किया, वे उसे अंजाम तक ले गए हैं। उन्होंने तीन अलग पीढी की सोच-अप्रोच को एक धागे में पिरोया है।यह फिल्म अपनी उम्दा पटकथा के लिए जानी जाएगी। इस काम में लेखक व निर्देशक शकुन बत्रा को सह लेखिका आएशा देवित्रे ढिल्लन का भरपूर साथ मिला है। एडिटर शिवकुमार वी पनिकर ने फिल्म की कसावट का पूरा ख्याल रखा है। उन्होंने एक भी सीन को गैर जरूरी नहीं होने दिया है। हिंदी के संवादों की देखरेख की जिम्मेदारी स्पंदन मिश्रा के जिम्मे थी। सबने तसल्लीम से काम किया है। उसे सोने पे सुहागा जेफ्री एफ बरमैन की सिनमैटोग्राफी ने बना दिया है। उन्होंजने कुन्नुर की खूबसूरत वादियों को बहुत खूबसूरती से कैप्चर किया है। फिल्म निखर और उभर कर सामने आई है। प्रोस्थैहटिक मेकअप ग्रेग कैनम का है। ऋषि कपूर को उन्होंने वाकई 90 बरस के रमेश कपूर का बना दिया है। दरअसल दादा रमेश कपूर फिल्म की धुरी हैं। उसे मेकअप व सशक्त किरदार बना लेखक-निर्देशक ने जस्टिफाई किया है। अच्छी बात है कि ‘पीकू’ के बाद से अब बुजुर्गों के लिए भी ऊंचे स्तर के रोल लिखे जा रहे हैं।  बहरहाल, फिल्म की कहानी कर्नाटक के कुन्नूर में सेट है। वहां रमेश कपूर अपने बहू सुनिता कपूर व बेटे हर्ष कपूर के साथ रहते हैं। बहू व बेटे के बीच सब कुछ ठीक नहीं है। रमेश कपूर के पोते राहुल कपूर व अर्जुन कपूर क्रमश: लंदन व अमेरिका में हैं। राहुल सेलेब्रेटी लेखक है, जबकि अर्जुन संघर्षरत। दोनों में लगाव की कमी है, जिसकी वजह अतीत की एक घटना है। रमेश कपूर मरने से पहले अपने बिखरे परिवार को फिर से जोड़ना चाहते हैं। उन्हें हार्ट अटैक आता है। उसकी वजह से दोनों पोते विदेश से कुन्नुर आते हैं। घर आने के बाद सब कुछ ठीक होने की बजाय सभी के रिश्तों का धागा और उलझ जाता है। तभी राहुल व अर्जुन की जिंदगी में टिया की एंट्री आती है। अर्जुन के दुखों को भुलाने में टिया मददगार साबित होती है, पर राहुल की वजह से कहानी में फिर मोड़ आता है। राहुल के एक और राज का खुलासा होता है। वह एक झटके में उसे अपनी मां और भाई से दूर ले जाता है। आखिर में दादा रमेश कपूर परिवार को एकजुट कर पाते हैं कि नहीं, यह इस फिल्म की कहानी है। शकुन बत्रा अपने किरदारों से आसक्त नहीं होते। किरदार उनकी कहानी को दिशा देते हैं। मगर वे वहीं पहुंचते हैं जहां शकुन ले जाना चाहते हैं। वे कहना चाहते हैं कि बिगड़े हुए रिश्तों को वक्त की नर्म धूप व संवाद का ईंधन दें। रिश्तों में अपने-आप गर्माहट आ जाएगी। एक बात और कि हर इंसान कहीं न कहीं प्यार ढूंढ रहा है। वह पहचान चीज व्यक्ति को मिल जाए तो उसका भटकाव दूर हो जाएगा। कपूर परिवार का हर सदस्य भटकाव की कगार पर है। उन्हें उस मोड़ से दादा रमेश कपूर व टिया कपूर वापस लाने की कोशिश करते हैं। फवाद खान ने राहुल को हर जरूरी चीज दी है। बड़े बेटे के रूप में राहुल की परिपक्वता व शालीनता के पुट हैं। सिद्धार्थ मल्होत्रा ने अर्जुन की खुद को साबित करने की बेचैनी को असरदार बनाया है। आलिया भट्ट टिया को स्वाभाविक बना गई हैं। रजत कपूर व रत्ना पाठक शाह ने आर्थिक तंगी झेल रहे पति-पत्नी के मनमुटाव व अन्य कार्य-कारण को जस्टिफाई किया है। दादा की भूमिका में ऋषि कपूर ने जानदार काम किया है। दादा की चुहलबाजी व चिंता दोनों को उन्होंने पर्दे पर बखूबी पेश किया है। गाने अच्छे बन पड़े हैं। क्रिएटिव टीम की तरफ से कोशिश की गई लगती है कि वे अनावश्यक रूप से ठूंसे गए न लगें। कहानी सरल है, पर उसे कहने के ढंग ने निराला बना दिया है। अवधि- 140 मिनट    "
फिल्‍म रिव्‍यू: तेरा सुरूर (3 स्‍टार),2.5," निश्चित ही हिमश रेशमिया अपनी खूबियों के बारे में जानते हैं। वे अपनी फिल्मों में उन खूबियों को पर्याप्त स्पेस और फोकस के साथ पेश करते हैं। उनकी फिल्मों की सजावट खूबसूरत और आकर्षक रहती है। 'तेरा सुरूर' में वे दर्शकों को डबलिन के लोकेशन पर ले जाते हैं। डबलिन के विहंगम दृश्यों (एरियल शॉट) से शहर की खूबसूरती की मनोरम झलक मिलती है। हम इस शहर में विभिन्न बहानों से बार-बार हिमेश रेशमिया को देखते हैं। कभी वे गा रहे होते हैं। कभी सोच रहे होते हैं। और कभी एक्शन कर रहे होते हैं। कैमरा उन्हें खोज ही लेता है।सब कुछ अच्छी तरह से दिखाने के लिए फिल्म में स्लो मोशन का भरपूर इस्तेमाल किया गया है। हम हिमेश रेशमिया की बदली कद-काठी, हीरोइन फराह करीमी की सुदरता, मां शरनाज पटेल की ममता और शेखर कपूर, कबीर बेदी, नसीरूद्दीन शाह की मौजूदगी से अभिभूत होते हैं। संदर्भ के लिए यह हिंदी फिल्मों की जूनियर आर्टिस्ट मां के बेटे रघु की कहानी है। बचपन में परिस्थितियों के कारण वह अपराधी बन जाता है। जेल से निकलने पर वह पुलिस और सरकार के लिए काम करता है। वह राष्ट्रविरोधी संगीन अपराधियों का सफाया करता है। मारने से पहले उनसे भारत माता की जय बुलवाता है। कुछ दर्शक उसके इस कृत्य से अतिरिक्त तौर पर खुश हो सकते हैं। वह तारा से बेइंतहा प्यातर करता है।बहरहाल, हम पाते हैं कि रघु की प्रेमिका तारा ड्रग के साथ आयरलैंड में पकड़ ली जाती है। रघु के जीवन का ध्येय है कि वह किसी तरह तारा को जेल से निकलवाए। जब वह कानूनी तरीके से ऐसा नहीं कर पाता तो सैंटिनो की मदद लेता है, जो 19 बार जेल से फरार हो चुका है और अभी अपने सुकून के लिए डबलिन में कैद है। फिल्म की पूरी कहानी तारा को जेल से निकालने के इर्द-गिर्द ही घूमती है। हमें इस दरम्यान कुछ और बातें भी पता चलती हैं।'तेरा सुरूर' की पटकथा कसी हुई है। घटनाएं तेजी से घटती हैं। इंटरवल के बाद तो व्यक्तियों के नाम और उनकी भागीदारी इतनी तेजी से बढ़ती है कि रघु के साथ दर्शक भी ट्रैक रखने में दिक्कत महसूस करते हैं। 'तेरा सुरूर' रघु के नजरिए से पेश की गई है। समय और दृश्यों की बचत के लिए रधु के नैरेशन का सटीक सहारा लिया गया है। फिल्म के क्राफ्ट की तारीफ करनी होगी। निर्देशक ने अपने मुख्य कलाकारों की अभिनय सीमाओं को ध्यान में रखते हुए उन्हें ऐसे काढ़ा है कि हम उनकी कमियों पर अधिक गौर नहीं करते।डबलिन शहर की खूबसूरती और हिमेश रेशमिया की गायकी ही/भी हमें बांधती है। निस्संदेह हिमेश रेशमिया की आवाज और मौशिकी में आज का जादू है। और जब खुद की फिल्म हो तो उनका कौशल निखार पर रहता है। यह फिल्म हिमेश रेशमिया के प्रशंसकों को पसंद आएगी। हिंदी फिल्मों के पॉपुलर स्टारों की तरह हिमेश रेशमिया ने भी अपनी खूबियों की पैकेजिंग सीख ली है। उन्होंने इस फिल्म के लिए अपने शरीर सौष्ठव पर मेहनत की है। पर्दे पर उनकी मेहनत रंग लाती है। उन्होंने फिल्म में कमीज भी उतारी है। अपनी देहयष्टि का प्रदर्शन किया है। दूसरे पॉपुलर कलाकार इसके अलावा डांस और कॉमेडी भी करते हैं। मुमकिन है हिमेश अपनी अगली फिल्मों में इन पर ध्यान दें। उनकी 'तेरा सुरूर' इस लिहाज से भी देखी जानी चाहिए कि एक कलाकार अपनी जिद का क्रिएटिव इस्तेमाल कैसे कर सकता है?'तेरा सुरूर' में नसीरुद्दीन शाह, शेखर कपूर और कबीर बेदी भी हैं। इनकी मौजूदगी से फिल्म समृद्ध होती है। किरदार के तौर पर उन्हें अधिक विस्तार नहीं दिया गया है। फिल्म का सारा ध्यान हिमेश रेशमिया पर ही है, जो एक हिसाब से उचित ही है।अवधि- 106 मिनट abrahmatmaj@mbi.jagran.com"
फिल्म रिव्यू- ग्लोबल बाबा (2.5 स्‍टार),2.5,"-अजय ब्रह्मात्मज सूर्य कुमार उपाध्याय की कथा और विशाल विजय कुमार की पटकथा लेकर मनोज तिवारी ने प्रासंगिक फिल्म बनाई है। पिछलें कुछ सालों में बाबाओं की करतूतों की सुर्खियां बनती रही हैं। हमें उनके अपराधों और कुकृत्यों की जानकारियां भी मिलती रही है। मनोज तिवारी ने 'ग्लोबल बाबा' को उत्तर प्रदेश की कथाभूमि और पृष्ठभूमि दी है। यों ऐसी कहानियां और घटनाएं किसी भी प्रदेश में पाई जा सकती हैं। यह चिलम पहलवान की कहानी है। संगीन अपराधी पुलिस की गिरफ्त से भाग जाता है। वह अपनी पहचान बदलता है और मौनी बाबा के सहयोग से कुंभ के मेले के दौरान नई वेशभूषा और पहचान धारण करता है। दोनों जल्दी ही ग्लोबल बाबा का आश्रम स्थापित करते हैं। धर्मभीरू समाज में उनकी लोकप्रियता बढ़ती है और वे स्थानीय नेता व गृहमंत्री के लिए चुनौती के रूप में सामने आते हैं। पूरी फिल्म नेता और बाबा के छल-फरेब के बीच चलती है। केवल टीवी रिपोर्टर ही इस दुष्चक्र में सामान्य नागरिक है, जिसका दोनों ही पक्ष इस्तेामाल करते हैं। फिल्म में आए समाज का कोई स्पष्ट चेहरा नहीं है। वे सभी भीड़ के हिस्से हैं। सचमुच भयावह स्थिति है।मनोज तिवारी की ईमानदार कोशिश से इंकार नहीं किया जा सकता। उन्होंने बाबाओं के ट्रेंड को समझा है और उसे पर्दे पर उतारने का प्रयत्न किया है। इस कोशिश में वे किरदारों के मानस में प्रवेश नहीं करते हैं। हम पर्दे पर केवल उनके कार्य व्यापार देखते हैं। दृश्यों के रूप में वैसी प्रचलित छवियों को ही घटनाओं की तरह पेश कर दिया गया है, जिनमें उनके सेक्स, अपराध और छल की खबरें रहती हैं। भारतीय समाज के लिए जरूरी और प्रांसगिक 'ग्लोबल बाबा' एक सिनेमाई अवसर था, जिसका समुचित उपयोग नहीं हो पाया। कलाकारों में पंकज त्रिपाठी और रवि किशन के अलावा बाकी सभी की संलग्नता कम दिखाई पड़ती है। अभिमन्यु सिंह ने बालों का झटकने-संभालने और स्मित मुस्कान बिखेरने पर अधिक ध्यान दिया है। हम उन्हें बेहतर अभिनेता के तौर पर जानते हैं। इस फिल्म में वे संतुष्ट नहीं करते। पंकज त्रिपाठी और रवि किशन ने अपने किरदारों पर काम किया है और उन्हें रोचक तरीके से पेश किया है। पंकज त्रिपाठी मौनी बाबा के किरदार को अंत तक पूरी सलाहियत के साथ निभा ले जाते हैं। वे अभिनय की मुकरियों से दुश्यों को जीवंत कर देते हैं।'ग्लोबल बाबा' सीमित बजट और संसाधनों से बनी फिल्म है। इस सीमा का प्रभाव पूरी फिल्म में दिखाई पड़ता है। दृश्य खिल नहीं पाते। इस फिल्म की दृश्य संरचना और बनावट में देसी टच है, जो शहरी दर्शकों को भदेस लग सकता है। सच्चाई यह है कि हिंदी सिनेमा ने कस्बों और देहातों समेत उत्तर भारत की एक काल्पानिक छवि पेश की है। उससे इतर जब भी कोई लेखक-निर्देशक सच के करीब जाता है तो वह हमें उजड्ड और गंवार लगने लगता है। 'ग्लोबल बाबा' के अनेक दृश्य ऐसा एहसास देते हैं। मनोज तिवारी हमें देसी माहौल में ले जाते हैं। चिलम पहलवान और मौनी बाबा की अपनी भाषा में खुसुर-पुसुर बहुत खास है। इसी प्रकार पर्दाफाश के समय स्टेज पर चल रहे नाच का संदर्भ नहीं मालूम हो तो वह फूहड़ और अश्लील लग सकता है। 'ग्लोबल बाबा' बहुत अच्छी तरह धर्म के ढोंगी ठेकेदार और राजनीति के चालबाज चौकीदारों के बीच के संबंधों और स्वार्थ को जाहिर करती है। लेखक-निर्देशक ने अनेक मुद्दों को समेटने का प्रयास तो किया है, लेकिन उनके आवश्यक विस्तार में नहीं जा सके हैं। फिर भी 'ग्लोबल बाबा' और बाबओं से संबंधित खबरों में साम्य तो है। यही बात इस फिल्म को जरूरी बना देती है।अवधि- 118 मिनट abrahmatmaj@mbi.jagran.com"
"फिल्म रिव्यू- 'जय गंगाजल', देसी मिजाज और भाषा (3.5 स्टार)",2.5,"अजय ब्रह्मात्मज हिंदी सिनेमा के फिल्मकार अभी ऐसी चुनौतियों के दौर में फिल्में बना रहे हैं कि उन्हें अब काल्पनिक कहानियों में भी शहरों और किरदारों के नामों की कल्पना करनी पड़ेगी। यह सावधानी बरतनी होगी कि निगेटिव छवि के किरदार और शहरों के नाम किसी वास्तविक नाम से ना मिलते हों। 'जय गंगाजल' में बांकीपुर को लेकर विवाद रहा कि इस नाम का बिहार में विधान सभा क्षेत्र है। चूंकि फिल्म के विधायक बांकीपुर के हैं, इसलिए दर्शकों में संदेश जाएगा कि वहां के वर्तमान विधायक भी भ्रष्ट हैं। कल को फिल्म के किरदार भोलानाथ सिंह यानी बीएन सिंह नाम का कोई पुलिस अधिकारी भी आपत्ति जता सकता है कि इस फिल्म से मेरी बदनामी होगी। भविष्य अब खल और निगेटिव किरदारों के नाम दूधिया कुमार और बर्तन सिंह होंगे। शहरों के नाम भागलगढ़ और पतलूनपुर होंगे। ताकि कोई विवाद न हो। बहरहाल, प्रकाश झा की 'जय गंगाजल' मघ्य प्रांत के एक क्षेत्र की कहानी है, जहां आईपीएस अधिकारी आभा माथुर की नियुक्ति होती है। मुख्यकमंत्री की पसंद से उन्हें वहां भेजा जाता है। आभा माथुर को मालूम है कि उनके क्षेत्र में सब कुछ ठीक नहीं है। वह आते ही घोषणा करती है, 'मैं यहां टेबल कुर्सी पर बैठ कर सलामी ठोकवाने नहीं आई हूं।' वह आगे कहती है, 'आज समाज में उसकी इज्जत होती है, जो कानून तोड़ता है, लेकिन मैं उसकी इज्जत करती हूं जो कानून तोड़ने वाले को तोड़ता है।' सच्चे इरादों की हिम्मती आभा सब कुछ साफ बता देती है। वह अपने सर्किल बाबू को बताती है कि कीचड़ धोने के लिए साफ पानी की जरूरत होती है। गंदे पानी की नहीं। आभा माथुर को भोलानाथ सिंह जैसे चालू सर्किल बाबू के साथ काम करना है, जो हर हाल में अपना काम निकालना जानते हैं और सब कुठ ठीक कर देते हैं। वे कहते हैं, 'हम तो नौकरी में आते ही समझ गए थे कि मस्ती से जीना है तो कभी अपना इमेज बनने ही ना दो। बड़ा मुश्किल होता है जीना।च' भोलानाथ सिंह के भ्रष्टाचार से ऐसी दुर्गंध आती है कि वे इलायची बांट कर दूसरों की सोच और स्वाभिमान में सुगंध लाने की बातें करते रहते हैं। 'जय गंगाजल' प्रकाश झा की परिचित शैली और सिनेमाई भाषा की सामाजिक-राजनीतिक फिल्म है, जिसका प्रस्थान आधार उनकी ही फिल्म 'गंगाजल' है। 'गंगाजल' अपराध से त्रस्त एक ऐसे समाज और पुलिस अधिकारी की कहानी थी, जो भीड़ के न्याय की दुविधा से ग्रस्त था। आभा माथुर भीड़ के न्याजय का विरोध करती है। वह कानून के दायरे में ही भ्रष्ट राजनीतिज्ञों को सजा दिलाने में यकीन रखती है। कर्तव्य निर्वाह में वह अपने कथित संरक्षक की चेतावनी को भी अनसुना कर देती है। स्थिति ऐसी आती है कि उसे अकेला जूझना होता है। फिर भी वह हिम्मत नहीं हारती। वह अपनी निष्ठा और ईमानदारी से भोलेनाथ जैसे भ्रष्ट सर्किल बाबू का भी हृदय परिवर्तन कर देती है। समाज का समर्थन हासिल करती है। 'जय गंगाजल' आभा माथुर की ईमानदारी व निष्ठा तथा भोलेनाथ के भ्रष्ट आचरणों के द्वंद्व को लेकर चलती है। इसमें बबलू और डब्लू पांडे जैसे बाहुबली नेता भी हैं, जिनका दावा है कि इस बांकीपुर में दाएं-बाएं, ऊपर-नीचे सब हमारे इशारे पर होता है। चार बार से विधायक चुने जा रहे बबलू पांडे को लगता है कि वे ही आजीवन विधायक चुने जाते रहेंगे। आभा माथुर उनके दंभ और भ्रम को तोड़ती है। उनके सहायक रहे भालेनाथ भी बदलते हैं और पश्चाताप की भावना से नेक राह अपना लेते हैं। यह फिल्म आभा माथुर से अधिक भोलेनाथ की कहानी हो जाती है, क्योंकि उस किरदार में परिस्थिति के साथ परिवर्तन आता है। वह कहानी के केंद्र में बना रहता है। 'जय गंगाजल' में प्रकाश झा ने पहली बार किसी मुख्य किरदार की भूमिका निभायी है। उन्होंने किरदार में ढलने और उसे रोचक बनाए रखने की भरपूर कोशिश की है। फिर भी कुछ दृश्यों में कैमरे के सामने उनका संकोच जाहिर होता है। अनुभवी निर्देशक कैमरे के सामने आने पर अभिनेताओं की चुनौतियों और सीमाओं से वाकिफ होने की वजह से असहज हो सकता है। प्रकाश झा संयत और सहज रहने का सफल यत्न करते हैं। abrahmatmaj@mbi.jagran.com "
"फिल्म रिव्यू- 'जुबान', एहसास और पहचान की कहानी (3.5 स्टार)",2.5,"अजय ब्रह्मात्मज दिलशेर बच्चा है। वह अपने पिता के साथ गुरूद्वारे में जाता है। वहां पिता के साथ गुरूवाणी और सबद गाता है। पिता बहरे हो रहे हैं। उनकी आवाज असर खो रही है और वे एक दिन आत्महत्या कर लेते हैं। दिलशेर का संगीत से साथ छूट जाता है। वह हकलाता है। हकलाने की वजह से वह दब्बू हो गया है। उसे बचपन में ही गुरचरण सिकंद से सबक मिलता है कि वह खुद के भरोसे ही कुछ हासिल किया जा सकता है। वह बड़ा होता है और दिल्ली आ जाता है। दिल्ली में उसकी तमन्ना गुरदासपुर के शेर गुरचरण सिकंद से मिलने और उनके साथ काम करने की है। गुरचरण सिकंद खुद के भरोसे ही आज एक बड़ी कंपनी का मालिक है। कभी उसके रोजगारदाता ने उस पर इतना यकीन किया था कि उसे अपनी बेटी और संपत्ति सौंप गया। इरादे का पक्का और बिजनेस में माहिर गुरचरण को अपना बेटा ही पसंद नहीं है। वह उसे चिढ़ाने के लिए दिलशेर को बढ़ावा देता है। बाप, बेटे और मां के संबंधों के बीच एक रहस्य है, जो आगे खुलता है। गुरचरण सिकंद कुटिल मानसिकता का व्यावहारिक व्यक्ति है। दिलशेर में उसे अपना जोश और इरादा दिखता है। अपनी पहचान की तलाश में भटकते दिलशेर सब हासिल करने के बाद महसूस करता है कि उसे तो कुछ और चाहिए। बचपन में दबाव की वजह से वह संगीत से दूर हो चुका था। अमीरा उसे एहसास करवाती है कि वह गाते समय नहीं हकलाता है। यह हकलाहट भी उसकी हीनग्रंथि थी। गायकी उसे गंथिहीन कर सकती है। यहां से दिलशेर और बड़ा हो जाता है। वह समझदार हो जाता है। मोजेज सिंह ने दिलशेर के बहाने हर उस युवक की कहानी कही है, जो अपनी जिंदगी में खुद का स्वर और हस्ताक्षर पाना चाहते हैं। कई बार हम सभी भौतिक सुखों की लालसा में अपने मौलिक चाहत को दरकिनार कर देते हैं। फिर लालसा का भंवरजाल हमें क्रूर और मतलबी बना देता है। दिलशेर अपनी पहचान और एहसास के बाद अगला गुरचरण सिकंद बनने से बच जाता है। उसकी जिंदगी में आई अमीरा अपनी जटिलताओं के बावजूद संबंधों की पवित्रता में यकीन रखती है। निष्कालुष दिलशेर में उसे एक गायक दिखता है। मोजेज सिंह ने इस कहानी को एकरेखीय नहीं रखा है। वे बिंबों और पगतीकों का इस्तेमाल करते हैं। वे हिंदी फिल्मों की प्रचलित संरचना मेटाफोरकल विस्तार करते हैं। यह फिल्म कलाकारों के सधे अभिनय के लिए देखी जा सकती है। मनीष चौधरी लगातार अपने किरदारों को थोड़ी गहराई देकर दिलचस्प बना दे रहे हैं। उन्हें देखना मनोरंजक होता है। मेघना मलिक की मौजूदगी मां के किरदार को रहस्य़पूर्ण अर्थ देता है। उन्होंने उसे निगेटिव नहीं होने दिया है, लेकिन एक औरत की भावना और तृष्णान को बखूगी जाहिर करती हैं। राघव चानना ने बेटे की भूमिका निभायी है। वे उस किरदार की निरीहता का खूबसूरती से पेश करते हैं। सारा जेन डायस में खालिस एनर्जी है। उनके किरदार को लेखक ने ढंग से परिभाषित नहीं किया है। फिर भी वह दिलशेर की जिंदगी में उत्प्रेरक बन कर आती हैं और दी गई भूमिका को सहज तरीके से निभाती हैं। यह फिल्म विकी कौशल के लिए उल्लेखनीय है। दर्शकों ने उन्हें 'मसान' में देखा है। उनकी पहली फिल्म 'जुबान' ही है। 'मसान' पहले रिलीज हो गई। बहरहाल, विकी ने दिलशेर के हर अंदाज को पुरअसर तरीके से पेश किया है। उनके अंदर एक उबाल और अव्यक्त गुस्सा है, जिन्हें वे कुछ दृश्योंं में जाहिर करते हैं। विकी अपनी पीढ़ी के संभावनाशील अभिनेता हैं। 'जुबान' देखते हुए लगता है कि वे कभी भी ऊंची छलांग लगा सकते हैं। मोजेज सिंह ने इस फिल्म में बाबा बुल्लेस शाह और सुरजीत पातर के गीतों का सदुपयोग किया है। संगीतकारों ने उन्हें सही संगत दी है। abrahmatmaj@mbi.jagran.com "
"फिल्म रिव्यू: 'अलीगढ़', साहसी और संवेदनशील (4.5 स्टार)",2.5,"अजय ब्रह्मात्मज हंसल मेहता की 'अलीगढ़' उनकी पिछली फिल्म 'शाहिद' की तरह ही हमारे समकालीन समाज का दस्तावेज है। अतीत की घटनाओं और ऐतिहासिक चरित्रों पर नीरियड फिल्में बनाना मुष्किल काम है, लेकिन अपने वर्तमान को पैनी नजर के साथ चित्रबद्ध करना भी आसान नहीं है। हंसल मेहता इसे सफल तरीके से रच पा रहे हैं। उनकी पीढ़ी के अन्य फिल्मलकारों के लिए यह प्रेरक है। हंसल मेहता ने इस बार भी समाज के अल्पसंख्यक समुदाय के व्यक्ति को चुना है। प्रोफेसर सिरस हमारे समय के ऐसे साधारण चरित्र हैं, जो अपनी निजी जिंदगी में एक कोना तलाश कर एकाकी खुशी से संतुष्ट रह सकते हैं। किंतु हम पाते हैं कि समाज के कथित संरक्षक और ठेकेदार ऐसे व्यक्तियों की जिंदगी तबाह कर देते हैं। उन्हें हाशिए पर धकेल दिया जाता है। उन पर उंगलियां उठाई जाती हैं। उन्हें शर्मसार किया जाता है। प्रोफेसर सिरस जैसे व्यक्तियों की तो चीख भी नहीं सुनाई पड़ती। उनकी खामोशी ही उनका प्रतिकार है। उनकी आंखें में उतर आई शून्यपता समाज के प्रति व्यक्तिगत प्रतिरोध है। प्रोफेसर सिरय अध्य्यन-अध्यापन से फुर्सत पाने पर दो पैग ह्विस्की, लता मंगेशकर के गानों और अपने पृथक यौन व्यवहार के साथ संतुष्ट हैं। उनकी जिंदगी में तब भूचाल आता है, जब दो रिपोर्टर जबरन उनके कमरे में घुस कर उनकी प्रायवेसी को सार्वजनिक कर देते हैं। कथित नैतिकता के तहत उन्हें मुअत्तल कर दिया जाता है। उनकी सुनवाई तक नहीं होती। बाद में उन्हें नागरिक अधिकारों से भी वंचित करने की कोशिश की जाती है। उनकी अप्रचारित व्यथा कथा से दिल्ली का युवा और जोशीला रिपोर्टर चौंकता है। वह उनके पक्ष से पाठकों को परिचित कराता है। साथ ही प्रोफेसर सिरस को अपने अधिकारों के प्रति जागरूक भी करता है। प्रोफेसर सिरस बेमन से कोर्ट में जाते हैं। तब के कानूनी प्रावधान से उनकी जीत होती है, लेकिन वे जीत-हार से आगे निकल चुके हैं। वे सुकून की तलाश में बेमुरव्वत जमाने से चौकन्ने और चिढ़चिढ़े होने के बावजूद छोटी खुशियों से भी प्रसन्न होना जानते हैं। पीली मटमैली रोशनी और सांवली छटा के दृश्यों से निर्देशक हंसल मेहता प्रोफेसर सिरस के अवसाद को पर्दे पर बखूबी उतारते हैं। उन्होंने उदासी और अवसन्नता को अलग आयाम दे दिया है। पहले दृश्य से आखिरी दृश्य तक की फीकी नीम रोशनी प्रोफेसर सिरस के अंतस की अभिव्यक्ति है। हंसल मेहता के शिल्प में चमक और चकाचौंध नहीं रहती। वे पूरी सादगी से किरदारों की जिंदगी में उतरते हैं और भावों का गागर भर लाते हैं। दरअसल, कंटेंट की एकाग्रता उन्हें व फालतू साज-सज्जा से बचा ले जाती है। वे किरदार के मनोभावों और अंतर्विरोधों को कभी संवादों तो कभी मूक दृश्यों से जाहिर करते हैं। इस फिल्म में उन्होंने मुख्य कलाकारों की खामोशी और संवादहीन अभिव्यक्ति का बेहतरीन उपयोग किया है। वे प्रोफेसर सिरस का किरदार गढ़ने के विस्तार में नहीं जाते। 'शाहिद' की तरह ही वे प्रोफेसर सिरस के प्रति दर्शकों की सहानुभूति नहीं चाहते। उनके किरदार हम सभी की तरह परिस्थितियों के शिकार तो होते हैं, लेकिन वे बेचारे नहीं होते। वे करुणा पैदा करते हैं। दया नहीं चाते हैं। वे अपने तक संघर्ष करते हैं और विजयी भी होते हैं, लेकिन कोई उद्घोष नहीं करते। बतौर निर्देशक हंसल मेहता का यह संयम उनकी फिल्मों का स्थायी प्रभाव बढ़ा देता है। अभिनेताओं में पहले राजकुमार राव की बात करें। इस फिल्म में वे सहायक भूमिका में हैं। अमूमन थोड़े मशहूर हो गए कलाकार ऐसी भूमिकाएं इस वजह से छोड़ देते हैं कि मुझे साइड रोल नहीं करना है। 'अलीगढ़' में दीपू का किरदार निभा रहे राजकुमार राव ने साबित किया है कि सहयक भूमिका भी खास हो सकती है। बशर्ते किरदार में कीन हो और उसे निभाने की शिद्दत हो। राजकुमार राव के लिए मनोज बाजपेयी के साथ के दृश्य चुनौती से अघिक जुगलबंदी की तरह है। साथ के दृश्यों में दोनों निखरते हैं। राजकुमार राव के अभिनय में सादगी के साथ अभिव्यक्ति का संयम है। वे एक्सप्रेशन की फिजूलखर्ची नहीं करते। मनोज बाजपेयी ने फिर से एक मिसाल पेश की है। उन्होंतने जाहिर किया है कि सही स्क्रिप्ट मिले तो वे किसी भी रंग में ढल सकते हैं। उन्होंने प्रोफेसर सिरस के एकाकीपन को उनकी भंगुरता के साथ पेश किया है। उनकी चाल-ढाल में एक किस्म का अकेलापन है। मनोज बाजपेयी ने किरदार की भाव-भंगिमा के साथ उसकी हंसी, खुशी और उदासी को यथोचित मात्रा में इस्तेमाल किया है। उन्होंने अभिनय का मापदंड खुद के साथ ही दूसरों के लिए भी बढ़ा दिया है। उन्होंने यादगार अभिनय किया है। फिल्म के कुछ दृश्यों में वे कविता की तरह संवादों के बीच की खामोशी में अधिक एक्सप्रेसिव होते हैं। निश्चित ही यह फिल्म समलैंगिकता के प्रश्नों को छूती है, लेकिन यह कहीं से भी उसे सनसनीखेज नहीं बनाती है। समलैंगिकता इस फिल्म का खास पहलू है, जो व्यक्ति की चाहत, स्वतंत्रता और प्रायवेसी से संबंधित है। हिंदी फिल्मों में समलैंगिक किरदार अमूमन भ्रष्ट और फूहड़ तरीके से पेश होते रहे हैं। ऐसे किरदारों को साधरण निर्देशक मजाक बना देते हैं। हंसल मेहता ने पूरी गंभीरता बरती है। उन्होंने किरदार और मुद्दा दोनों के प्रति संवेदनशील रवैया अपनाया है। लेखक अपूर्वा असरानी की समझ और अपनी सोच से उन्होंने समलैंगिकता और सेक्शन 377 के प्रति दर्शकों की समझदारी दी है। 'अलीगढ़' साहसिक फिल्म है। abrahmatmaj@mbi.jagran.com "
"फिल्म रिव्यू: 'तेरे बिन लादेन : डेड ऑर अलाइव', टुकड़ों में हंसी (2.5 स्टार)",2.5,"अजय ब्रह्मात्मज पहली कोशिश मौलिक और आर्गेनिक होती है तो दर्शक उसे सराहते हैं और फिल्म से जुड़ कलाकारों और तकनीशियनों की भी तारीफ होती है। अभिषेक शर्मा की 2010 में आई 'तेरे बिन लादेन' से अली जफर बतौर एक्टर पहचान में आए। स्वयं अभिषेक शर्मा की तीक्ष्णता नजर आई। उम्मीद थी कि 'तेरे बिन लादेन : डेड ऑर अलाइव' में वे एक स्तर ऊपर जाएंगे और पिछली सराहना से आगे बढ़ेंगे। उनकी ताजा फिल्म निराश करती है। युवा फिल्मकार अपनी ही पहली कोशिश के भंवर में डूब भी सकते हैं। अभिषेक शर्मा अपने साथ मनीष पॉल को भी ले डूबे हैं। टीवी शो के इस परिचित चेहरे को बेहतरीन अवसर नहीं मिल पा रहे हैं। क्या उनके चुनाव में ही दोष है ? ओसामा बिन लादेन की हत्या हो चुकी है। अमेरिकी राष्ट्रपति को उसका वीडियो सबूत चाहिए। इस कोशिश में अमेरिकी सीआईए एजेंट ओसामा जैसे दिख रहे अभिनेता पद्दी सिंह के साथ मौत के सिक्वेंस शूट करने की प्लानिंग करता है। वह निर्देशक शर्मा को इस काम के लिए चुनता है। शर्मा को लगता है कि 'तेरे बिन लादेन' का सारा क्रेडिट अली जफर ले गए। इस बार वह खुद को लाइमलाइट में रखना चाहता है। एक स्थानीय दहशतगर्द खलील भी है। यहां से ड्रामा शुरू होता है, जो चंद हास्यास्पद दृश्यों और प्रहसनों के साथ क्लााइमेक्स तक पहुंचता है। लेखक ने फिल्म को रोचक बनाए रखने के लिए घटनाएं भर दी हैं। कुछ-कुछ मिनटों के बाद हंसाने की कोशिश की जाती है। निस्संदेह कुछ सीन सुंदर और कॉमिकल बन पड़े हैं, लेकिन पिछली फिल्म की तरह उनका सम्मिलित प्रभाव गाढ़ा नहीं होता। फिल्मी टुकड़ों में ही दृश्य संरचना में बांध पाती है। मनीष पॉल भरपूर कोशिश करते हैं कि वे किरदार में रहें। हम उन्हें इतनी बार टीवी शो में अनेक भाव मुद्राओं में देख चुके हैं कि वे खुद को ही दोहराते नजर आते हैं। उनके लुक की निरंतरता पर भी ध्यान नहीं दिया गया है। एक ही सफर में उनके बाल छोटे-बड़े होते रहते हैं। शो होस्ट और किरदार के परफाॅर्मेंस में हल्का फर्क होता है। मनीष पॉल ने उस पर ध्यान नहीं दिया है और निर्देशक ने इसकी ताकीद नहीं की है। इस फिल्म में उनकी प्रतिभा का सदुपयोग नहीं हो पाया है। प्रद्युम्न सिंह का किरदार एक आयामी है। वे उसे निभा ले जाते हैं। अफसोस कि अली जफर की मौजूदगी फिल्म में कुछ नहीं जोड़ती। शुरू में कंफ्यूजन भी होता है। पियूष मिश्रा अपने आधे-अधूरे किरदार को आधे-अधूरे तरीके से ही निभाते हैं। यकीनन वे इस फिल्म को याद नहीं रखना चाहेंगे। सिकंदर खेर सभी कलाकारों के बीच कुछ अलग ऊर्जा के साथ दिखते हैं। उन्होंने अपनी भूमिका के साथ न्याय किया है। फिल्म में तात्कालिक प्रभाव के लिए शेट्टी सिस्टर्स और पियूष मिश्रा की गायकी का भी गैरजरूरी इस्तेभमाल किया गया है। ओसामा और अमेरिकी राष्ट्रपति से संबंधित लतीफों में नयापन नहीं है। "
"फिल्‍म रिव्‍यू: 'नीरजा', दिलेर बेटियों को समर्पित (4 स्‍टार)",2.5,"-अमित कर्ण फिल्म दर्शकों को रुलाने, एहसास करने, एहसास देने और सोचने पर मजबूर करती है। महज 23 साल की नीरजा 379 विमान यात्रियों में से 358 की जान बचा यह स्थापित करती है कि बेटियां भी कुल का दीपक होती हैं। मरणोपरांत उन्हें राष्ट्रपति ज्ञानी जैल सिंह ने अशोक चक्र से सम्मनित किया था।'नीरजा' में नीरजा बनी सोनम कपूर ने अपनी लाइफटाइम परफॉरमेंस दी है। उस किरदार को उन्होंने पूरी शिद्दत से निभाया है। नीरजा के व्यक्तित्व से जुड़ी सभी मुमकिन बारीकियों पर उनकी मेहनत साफ दिखती है। फिल्म में इस्पाती इच्छानशक्ति की नीरजा बनने से पहले नीरजा एक असफल शादी से गुजरती है। घनघोर मर्दवादी सोच व अप्रोच वाले रमेश के जुल्म को आम लड़कियों की तरह सहती है। लेकिन अति होने पर वह बगावत करती है। सोनम कपूर ने नीरजा के उस कायांतरण को असीम ऊंचाई प्रदान की है। आगे विमान अपहरण के दौरान फिलिस्तीनी आतंकियों के साथ नीरजा की सूझबूझ को भी उन्होंने पर्दे पर जीवंत कर दिया है।कलाकारों की कड़ी मेहनत को उम्दा निर्देशन और पटकथा का भी भरपूर साथ मिला है। डायरेक्टर राम माधवानी ने 14 साल पहले 'लेट्स टॉक' बनाई थी, मगर वह उतनी चर्चा नहीं बटोर सकी, जितनी राम माधवानी के ऐड कैंपेन बटोरते रहे हैं। बहरहाल, 'नीरजा' से उन्होंने जोरदार कमबैक किया है। कराची में 5 सितंबर 1986 को पैन एम फ्लाइट 73 के हाइजैक की कहानी को उन्होंने एंगेजिंग यानी चित्ताकर्षक बनाया है। पटकथा व कहानी सायवन क्वादरस ने लिखी है, जिन्होंने पूर्व में 'मैरी कॉम' जैसी सफल फिल्म लिखी थी। ऐसा लगता है कि उन्हें बायोपिक लिखने में महारथ हासिल हो चुकी है। राम माधवानी एक साथ नीरजा की जिंदगी में घट रहे घटनाक्रम, आतंकियों की तैयारियों को एक सूत्र में पिरोया है। उससे कहानी की धार बनती रहती है। माकूल रोमांच कायम रहता है। 'मार्गरिटा विद ए स्ट्रा' कर चुकीं एडिटर मोनिषा आर बलदवा ने एडिटिंग चुस्त रखी है। दो घंटे दो मिनट में फिल्म जीवन जीने के तरीके से वाकिफ करा ले जाती है। प्रसून जोशी के गानों का भी अच्छा साथ फिल्म को मिला है। सीधे शब्दों में कहा जाए तो राम माधवानी भावनाओं का कारोबार कर गए हैं।अवधि- 122 मिनट"
"फिल्म रिव्यू: 'लवशुदा', पुरानी बोतल में नई शराब (2.5 स्टार)",2.5,"स्मिता श्रीवास्तव कहानी गौरव मेहरा की जिंदगी है। उसकी बड़ी बहन गरिमा त्रेहान उसे लेकर बहुत प्रोटेक्टिव है। वह गौरव की जिंदगी के ज्यादातर फैसले खुद लेती है। यहां तककि गौरव की शादी भी वह खुद तय कर देती है। वही चीज आगे चलकर गौरव मेहरा की घुटन की वजह बनती है। बहरहाल गौरव की शादी की तैयारियां जोरों पर होती हैं। सगाई से पहले गौरव अपने दोस्तों साथ बैचलर पार्टी मनाने पब जाता है। नशे की हालत में उसकी मुलाकात एक अनजान लड़की पूजा से होती है। पूजा के साथ बिताए चंद पलों में ही वह अपनी मंगेतर के खिलाफ भड़ास निकालता है। अपनी दिली ख्वाहिशों को उससे साझा करता है। उसकी सादगी, सच्चाई और भावनाओं के आवेग में पूजा बह जाती है। शराब के नशे में दोनों हमबिस्तर हो जाते हैं। हिंदी फिल्मों की परिपाटी से तय हो जाता है कि ये मुलाकात मुहब्बत में तब्दील होगी। मुहब्बत में परिवार या दोस्त बाधा बनेंगे। हालांकि यह सोच सही साबित नहीं होती। बहन, समाज और दुविधा के चलते गौरव शादी कर लेता है। बेमन से की गई शादी टिकती नहीं। प्रेम और पारिवारिक दबाव से जुझते गौरव को फिर पूजा याद आती है। कहानी लंदन से शुरू होकर दिल्ली और शिमला में पहुंचती है। कहानी में पूजा के साथ अन्य किरदारों को भी जोड़ा गया है। वे कहानी के अंतिम हिस्से में आते हैं। फिल्म को रोचक बनाने के लिए लिए आवश्यक तत्वों का इस्तेमाल किया है। लंदन में भारतीय शादी की शानो-शौकत, रीति रिवाज और परिधान अपनेपन का अहसास कराते हैं। कहीं-कहीं संवाद सादगी से गहराई वाली बात कह जाते हैं। कॉमेडी की भी खुराक है। निर्देशक ने हीरो और हीरोइन की जिंदगी में शादी से ठीक पहले कुछ घटनाक्रम एक समान दिखाया है। कहीं-कहीं लगता है कि फिल्म के प्रवाह को जबरन भी मोड़ा गया है। इंटरवल के बाद हीरो हीरोइन का अचानक मिलना टिपिकल हिंदी फिल्मों की तरह है। वहां से आगे की कहानी के कयास लगने लगते हैं। हीरोइन का हीरो से अपनी जिंदगी से दूर जाने के लिए कहना, नायक का उसे मनाने के लिए हर हद पार कर जाना पुराना फार्मूला है। वहां पर कहानी थोड़ा बोझिल लगने लगती है। कलाकारों में पूर्व मिस इंडिया नवनीत कौर ढिल्लन का डेब्यू फिल्म है। वह पूजा की भूमिका में हैं। उनकी मुस्कान दिलकश है। उनके अभिनय में सादगी और ताजगी है। डांस हिंदी फिल्मों की जरूरत है। उसमें नवनीत खरी उतरी हैं। हां, भावनात्मक दृश्यों में उन्हें मेहनत करने की जरूरत है। गौरव बने गिरीश कुमार के अभिनय में निखार है। उन्होंने डांस में भी काफी मेहनत की है। कहीं-कहीं उनके चेहरे पर भाव पूरी तरह उभर नहीं पाए हैं। बहन की भूमिका में टिस्का चोपड़ा का अभिनय सराहनीय है। पूजा के पिता की भूमिका में सचिन खेड़ेकर की प्रतिभा का समुचित इस्तेमाल नहीं हुआ है। उनका किरदार थोड़ा उभारने की जरूरत थी। दोस्तों की भूमिका में नवीन स्तूरिया, सावंत सिंह प्रेमी अपना प्रभाव छोडऩे में कामयाब रहे हैं। एक्शन के ख्वाहिशमंदों को उसकी कमी इसमें खल सकती है। संगीतकार परिचय के संगीत में मधुरता है। कुछ गाने पहले से पॉपुलर हैं। सिनेमेटोग्राफी भी खूबसूरत है। "
फिल्म रिव्यू : 'डेडपूल' एक सुपरहीरो की कहानी ( 3.5 स्टार ),2.5,"जॉनसन थॉमस 'डेडपूल' का ह्यूमर, कॉमिक एक्शन कमाल का है। ये एक ऐसी फिल्म है, जिसे आप कभी मिस नहीं करना चाहेंगे। फिल्म की कहानी भूतपूर्व स्पेशल फोर्स ऑपरेटिव वेड विल्सन के इर्द-गिर्द घूमती है। इसका किरदार रेयान रेनॉल्ड्स ने निभाया है जोकि कैंसर से पीड़ित है और अपने लेडी लव से दूर हो चुका है। इस बीच वेनेसा जिसका किरदार निभाया है मोरेना बेक्कारेन ने वो तय करती है कि रेयान को वो एक प्रयोग के साथ छोड़कर चली जाएगी। वेनेसा जैसे ही रेयान को प्रयोग के लिए छोड़ती है, तभी पूरा मामला एकाएक बदल-सा जाता है। वेड एक नई पहचान के साथ लौटता है जोकि एक 'डेडपूल' के रूप में होता है। उसका सूट कुछ-कुछ स्पाइडरमैन की याद दिलाता है। फिल्म का निर्देशन टिम मिलर ने किया है। चूंकि ये एक एंटी हीरो प्रोजेक्ट है। ऐसे में वो तय करता है कि सबसे पहले उस इंसान को खोजेगा, जिसने उसकी जिंदगी खराब की है। फिल्म की स्क्रिप्ट रेट रीस और पॉल वर्निक ने तैयार की है। एंटी हीरो वेड विल्सन का जीवन कहीं ज्यादा यूनिक है। यही वजह है कि यह एक ऐसी फिल्म के तौर पर सामने आती है जो आज से पहले कभी नहीं कही गई। टिम मिलर ने अपने इस प्रोजेक्ट को ऐसे ही तैयार किया है जैसे कोई सुपरहीरो की फिल्म। "
फिल्‍म रिव्‍यू: लोकेशन और इमोशन से भरी 'सनम रे'(2.5 स्‍टार),2.5,"-अजय ब्रह्मात्मज कस्बों और छोटे शहरों से निकल कर कमाई और कामयाबी की लालसा में महानगरों में मशीन बन रहे युवक-युवतियों को जब तक जिंदगी के छूट चुके मीठे पलों का अहसास होता है, तब न लौटने की स्थिति रहती है और न युवा ऊर्जा बचती है। ऐसे ही एक पहाड़ी कस्बे से संबंधों और प्रकृति की नैसर्गिकता छोड़ कर महानगर आया आकाश कंज्यूमर कल्चर की होड़ में शामिल हो चुका है। टारगेट अचीव करने की कोशिश में उसे अंदाजा भी नहीं रहता कि वह क्या खो रहा है?निजी जिंदगी में कमतरी की भावना उसे और भंगंर बना रही है। परिवार, पेशा और पैसों के बीच फंसे आकाश जैसी जिंदगी जीने को मजबूर लाखों-करोड़ों युवक-युवतियों को 'सनम रे' का म्यूजिकल संदेश है कि जिंदगी थोड़ी ठहर कर जी जाए और संबंधों को उचित महत्व दिया जाए तो आसपास में खूबसूरती फैल सकती है।दिव्या खोसला कुमार ने अपनी कहानी के लिए नदी, पहाड़, बर्फ और प्राकृतिक सौंदर्य के खूबसूरत लोकेशन खोजे हैं। इस फिल्म की खूबसूरती गुनगुना प्रभाव छोड़ती है। कंफ्यूज और एंबीशियस आकाश अपने प्रवासों में अचानक छूट चुके क्षणों को हासिल करने और प्यार पाने की कोशिश करता है। स्वार्थ से बनाए संबंध में उसे अपनी कमी नजर आती है। वह प्यार की पवित्रता की चाहत में भटकता है।दिव्या खोसला कुमार ने आकाश, श्रुति और मिसेज पाब्लो जैसे चरित्रों के जरिए प्यार के अहसास की भिन्नता जाहिर की है। उन्होंने आज के समाज की प्रेम संबंधी विसंगतियों को किरदारों के व्यवहार और प्रतिक्रियाओं से जाहिर किया है।रोचक विषय की यह फिल्म चरित्रों के निर्वाह और गठन की कमी से प्रभावशाली नहीं रह जाती। फ्लैशबैक और बार-बार ट्रैक बदलने के शिल्प में अलग किस्म की रोचकता बढ़ती है। उसके लिए किरदारों पर लेखक की मजबूत पकड़ जरूरी है। 'सनम रे' में एक साथ बहुत कुछ कहने और दिखाने की कोशिश में लेखक-निर्देशक ने हर तरह के इमोशन ठूंस दिए हैं। फिल्म में बहुत कुछ है, लेकिन उसे समुचित जगह और सजावट नहीं मिली है।फिल्म में अनेक इमोशनल जंप हैं। फिल्म ठहराव के आग्रह से आरंभ होती है, लेकिन खुद ही बिखर जाती है। कलाकरों में यामी गौतम प्रभावित करती हैं। उन्हें अनेक इमोशनल सीन मिले हैं। रोमांस और डांस-सॉन्ग के दृश्यों में उर्वशी रोतेला आकर्षित करती हैं। उन्होंने ऐसे दृश्यों के लिए आवश्याक तैयारी की है। समस्या पुलकित सम्राट की है। वे बार-बार अपनी पृथक स्वाभाविकता छोड़ कर सलमान खान की छवि ओढ़ लेते हैं। उन्हें खुद के विकास के लिए सलमान ग्रंथि से निकलना चाहिए। कमीज उतारने से लेकर घूरने और भौं चढ़ाने तक में वे सलमान खान की नकल करते नजर आते हैं। इस फिल्म में उनके पास अवसर थे।फिल्म के आरंभ में ही पार्टी सॉन्ग में आईं दिव्या खोसला कुमार अपनी डांस प्रतिभा से चौंकाती हैं। उन्हें खुद पर्दे पर आने में देरी नहीं करनी चाहिए। दिव्या खोसला कुमार की 'सनम रे' मनोरंजन की ऐसी थाली बन गई है, जिसमें मनोरंजन के व्यंजनों की भरमार है, लेकिन सब कुछ थोड़-थोड़ा है। और यह थाली ढंग से सजी भी नहीं है। फिल्म का गीत-संगीत बेहतर है। टी-सीरिज के होम प्रोडक्शन और दिव्या खासेला कुमार के निर्देशन में बनी इस फिल्म का संगीत पॉपुलर मिजाज का होना ही चाहिए था।अवधि- 120 मिनट abrahmatmaj@mbi.jagran.com"
"फिल्म रिव्यू : 'फितूर', सजावट सुंदर, बुनावट कमजोर (2.5 स्टार)",2.5,"-अजय ब्रह्मात्मज अभिषेक कपूर की ‘फितूर’ चार्ल्स डिकेंस के एक सदी से पुराने उपन्यास ‘ग्रेट एक्पेक्टेसशंस’ का हिंदी फिल्मी रूपांतरण है। दुनिया भर में इस उपन्यास पर अनेक फिल्में बनी हैं। कहानी का सार हिंदी फिल्मों की अपनी कहानियों के मेल में है। एक अमीर लड़की, एक गरीब लड़का। बचपन में दोनों की मुलाकात। लड़की की अमीर हमदर्दी, लड़के की गरीब मोहब्बत। दोनों का बिछुड़ना। लड़की का अपनी दुनिया में रमना। लड़के की तड़प। और फिर मोहब्बत हासिल करने की कोशिश में दोनों की दीवानगी। समाज और दुनिया की पैदा की मुश्किलें। अभिषेक कपूर ने ऐसी कहानी को कश्मीर के बैकड्राप में रखा है। प्रमुख किरदारों में कट्रीना कैफ, आदित्य रॉय कपूर, तब्बू और राहुल भट्ट हैं। एक विशेष भूमिका में अजय देवगन भी हैं। अभिषेक कपूर ने कश्मीर की खूबसूरत वादियों का भरपूर इस्तेमाल किया। उन्होंने इसे ज्यादातर कोहरे और नीम रोशनी में फिल्मांकित किया है। परिवेश के समान चरित्र भी अच्छी तरह प्रकाशित नहीं हैं। अभिषेक कपूर की रंग योजना में कश्मीर के चिनार के लाल रंग का प्रतीकात्मक उपयोग किया गया है। पतझड़ में कश्मीर के चिनार लाल हो जाते हैं। अभिषेक कपूर ने अपने किरदारों को चिनार के पत्तों का लाल रंग देने के साथ पतझड़ का मौसम भी दिया है। इस परिवेश और हालात में कोई भी खुश नहीं है। पूरी फिल्म में एक उदासी पसरी हुई है। यही वजह है कि खूबसूरत दिखने के बावजूद फिल्म में स्पंदन और सुगंध नहीं है। अभिषेक कपूर ने फिरदौस की भूमिका कट्रीना कैफ को सौंप दी है। अपनी खूबसूरती और अपीयरेंस से वह नाच-गानों और चाल में तो भाती हैं, लेकिन जब संवाद अदायगी और भावों को व्यक्त करने की बात आती है तो वह हमेशा फिसल जाती हैं। उनकी मां हजरत की भूमिका में तब्बू हैं। उनकी भाषा साफ है और भावों की अदायगी में आकर्षण है। हालांकि फिल्म में यह बताया जाता है कि वह बचपन में ही पढ़ाई के लिए लंदन चली गई थी, फिर भी लहते और अदायगी में कशिश तो होनी चाहिए थी। तब्बू और कट्रीना कैफ के साथ के दृश्यों में यह फर्क और रूपष्टत हो जाता है। आदित्य रॉय कपूर नूर की भूमिका में ढलने की पूरी कोशिश करते हैं, लेकिन उनके व्यक्तित्व का शहरी मिजाज आड़े आता है। कश्मीरी सलाहियत नहीं है उनकी चाल-ढाल में। प्रचार किया गया था कि इस फिल्म के लिए वर्कशॉप किए गए थे। फिर ये कलाकार क्यों नहीं निखर पाए? नायक और नायिका दोनों निराश करते हैं। दरअसल, यह फिल्म ठहरी झील में बंधे शिकारे की तरह प्रकृति का नयनाभिरामी रूप तो दिखाती है, लेकिन जीवन में गति और लय नहीं है। कश्मीर की राजनीति और स्थिति सिर्फ धमाकों से जाहिर होती है। ऐसा लगता है कि किरदारों के जीवन हालात से अप्रभावित हैं। फिल्म के एक डायलॉग में कलाकार, समाज और राजनीति के संबंधों की बात कही भर जाती है। वास्तविकता में फिल्म उससे परहेज करती है। आतंकवादी के रूप में आए अजय देवगन अचानक गायब होते हैं और फिर नमदार होते हैं तो नूर की जिंदगी में उनकी भूमिका का इतना ही औचित्य समझ में आता है कि बालक नूर ने उन्हें कभी खाना खिलाया था। अभिषेक कपूर ने कहानी आगे बढ़ाने में घटनाएं जोड़ने की पूरी आजादी ली है। वे उन्हें जोड़ने और कार्य-कारण संबंध बिठाने पर अधिक ध्यान नहीं देते। नतीजतन फिल्म बिखरी हुई लगती है। कथा के घागे उलझे हुए हैं और किरदारों के संबंध भी स्पष्ट नहीं हैं। श्रीनगर, दिल्ली, पाकिस्तान और लंदन के बीच ये चरित्र आते-जाते रहते हैं। उनके आवागमन पर भी सावधानी नहीं बरती गई है। फिल्म के गीत-संगीत पर काफी मेहनत की गई है। वह बेहतरीन भी है। स्वानंद किरकिरे और अमित त्रिवेदी ने स्थानीय खूबियों को गीत-संगीत में तरजीह दी है। अभिषेक कपूर की ‘फितूर’ की सजावट आकर्षक और सुंदर है, लेकिन उसकी बनावट में कमी रह गई है। यह फिल्म आंखों को अच्छी लगती है। प्रोडक्शन बेहतरीन है। abrahmatmaj@mbi.jagran.com "
फिल्म रिव्यू: घायल वन्स अगेन (3 स्टार),2.5,"-अजय ब्रह्मात्मज ‘घायल वन्स अगेन’ में खलनायक बदल गया है। बलवंत राय की जगह बंसल आ चुका है। उसके काम करने का तौर-तरीका बदल गया है। वह टेक्नो सैवी है। उसने कारपोरेट जगत में साम्राज्य स्थापित किया है। अजय मेहरा अब पत्रकार की भूमिका में है। सच सामने लाने की मुहिम में अजय ने सत्य काम संस्था खोल ली है। वह सत्य उजागर करने और न्याय दिलाने में हर तरह के जोखिम के लिए तैयार रहता है। शहर के बाशिंदों का उस पर भरोसा है। वहीं भ्रष्ट और अपराधी उससे डरते हैं। हम पाते हैं कि सिस्टम और मशीनरी आज भी ताकतवरों के हाथों में है। वे अपने स्वार्थ और गलतियों के लिए किसी भी हद तक जा सकते हैं। उन्हें दूसरों के जान-माल की फिक्र नहीं रहती। एक नई बात है कि खलनायक का एक परिवार भी है, जिसके कुछ सदस्य नैतिकता की दुहाई देते हैं।संयोग कुछ ऐसा बनता है कि शहर के चार युवक-युवतियों को अजय मेहरा में नयी उम्मीद नजर आती है। वे दिन-दहाड़े हुई हत्या का सच सामने लाना चाहते हैं। उन्हें अपने परिवारों से जूझना और बंसल के लोगों का मुकाबला करना पड़ता है। अजय मेहरा से उनकी मुलाकात होने के पहले भारी चेज और एक्शन चलता है। फिल्म एकबारगी दो दशक पीछे चली जाती है। यहां आज के नए दर्शकों को दिक्कत हो सकती है। इस दौर में लंबे चेज और दो व्यक्तियों की भागदौड़ हास्यास्पद लगने लगती है। इंटरवल के बाद सनी देओल और बंसल के कारकुन के बीच की धड़-पकड़ कुछ ज्यादा लंबी हो गई है। इसी प्रकार ट्रेन के एक्शन सीक्वेंस में भी समस्याएं हैं। एक्शन रियल रखा गया है, लेकिन क्रियाएं एक-दूसरे से जुड़ी नहीं रह पातीं। कई बार फिल्म के बहाव में दर्शक ऐसी भूलों को नजरअंदाज कर जाते हैं। सनी देओल की गतिविधियां बांधे रहती हैं।पढि़ए फिल्म 'सनम तेरी कसम' का रिव्यू‘घायल वन्सर अगेन’ में सनी देओल अपनी उम्र के साथ अजय मेहरा के रूप में हैं। वे पिछली फिल्म की एनर्जी और एंगर लाने की कोशिश करते हैं, लेकिन उम्र आड़े आ जाती है। फिर भी यह सनी देओल का ही कमाल है कि इस उम्र में भी वे प्रभावशाली एक्शन करते दिखते हैं। नरेन्द्र झा राज बंसल की भूमिका में हैं। नए किस्म के खलनायक से हम परिचित होते हैं। वह अपराध में स्वयं संलग्न नहीं है, लेकिन अपने बिजनेस अंपायर की रक्षा और बेटे को बचाने की कोशिश में वह सिस्टम का उपयोग करता है। यहां उसकी क्रूरता नजर आती है। नरेन्द्र झा ने इस किरदार को अपेक्षित ठहराव के साथ निभाया है। इस फिल्म के पुराने कलाकारों में ओम पुरी और रमेश देव पुराने किरदारों के विस्तार के साथ मौजूद हैं। सनी देओल की तरह वे भी नई और पुरानी फिल्म के बीच कड़ी बनते हैं।‘घायल वन्सम अगेन’ में चार नए एक्टर हैं। आज की युवा शक्ति के तौर पर उन्हें पेश किया गया है। शिवम पाटिल, ऋषभ अरोड़ा, आंचल मुंजाल और डायना खान ने दृश्यों के मुताबिक अपनी योग्यता जाहिर की है। शिवम पाटिल और आंचल मुंजाल मिले दृश्यों में उभरते हैं। एक्शन दृश्यों में उनकी भागीदारी और ऊर्जा सराहनीय है। फिल्म के अंतिम दृश्यों के एक्शन दृश्यों में आज की मुंबई नजर आती है। अपराध और अपराधियों के बदले स्वरूप और तेवर से भी हम परिचित होते हैं। एक्शन में काफी कुछ नया है। उन्हें विश्वसनीयता और बारीकी से पेश किया गया है। फिल्म के इमोशनल दृश्यों में सनी देओल अजय मेहरा के कोमल और भावपूर्ण पक्ष को दिखाते हैं। ‘घायल वन्स अगेन’ में सनी देओल ने अपने दर्शकों और प्रशंसकों को ध्यान में रख कर ही लिखी और निर्देशित की है। यह उसकी खूबी है, जो कुछ हिस्सों में सीमा भी बन जाती है।अवधि-127 मिनट abrahmatmaj@mbi.jagran.com"
"फिल्म रिव्यू- 'सनम तेरी कसम', रोमांस और रिश्तों का घालमेल",2.5,"-अजय ब्रह्मात्मज फिल्म फ्लैशबैक से आरंभ होती है। नायक इंदर (हर्षवर्द्धन राणे) को अपने जीवन की घटनाएं याद आती हैं। फ्लैशबैक में इंदर के जीवन में प्रवेश करने के साथ ही हम अन्य किरदारों से भी मिलते हैं। जिस अपार्टमेंट में पार्थसारथी परिवार पहले से रहता है, वहीं इंदर रहने आ जाता है। इंदर की अलग जीवन शैली है। पार्थसारथी परिवार के मुखिया जयराम की पहली भिड़ंत ही सही नहीं रहती। वे उससे नफरत करते हैं। हिंदी फिल्मों की परिपाटी के मुताबिक यहीं तय हो जाता है कि इस नफरत में ही मोहब्ब्त पैदा होगी। कुछ यों होता है कि जयराम की बड़ी बेटी सरस्वती(मावरा होकेन) और इंदर की मुलाकातें होती हैं। इन मुलाकातों से गलतफहमियां पैदा होती हैं। उनके बीच लगाव भी पनपता है। इस क्रम में सरस्वती का कायाकल्प हो जाता है। दूसरी तरफ अपने परिवार से उसका नाता टूट जाता है। लेखक-निर्देशक ने इंदर और सरस्वती के साथ अन्य किरदारों को भी उनके साथ जोड़ा है। वे आते हैं। कुछ दृश्यों और प्रसंगों के बाद अनुपस्थित हो जाते हैं। ‘सनम तेरी कसम’ प्रेम, भावना, पारिवारिक संबंध(बाप-बेटी, बाप-बेटा, बहनें) और समर्पण में दुविधाओं की भी कहानी है। यह दुविधा फिल्म के अंतिम दृश्यों में बढ़ जाती है। यों लगता है कि निर्देशक अंत सोच ही नहीं पा रहे हैं। थोड़ा यह और थोड़ा वह दिखाने के चक्कर में फिल्म का मर्म भी खत्म हो जाता है। ‘सनम तेरी कसम’ में अनेक पुरानी फिल्मों की झलकियां भी हैं। किरदारों को बाहरी तौर पर ही आधुनिक बनाया गया है। पहनावे और दिखावे की यह आधुनिकता तब चकनाचूर होती है, जब समझदार और बौद्धिक सरस्वती अपने पति के सरनेम के साथ मरने की ख्वाहिश जाहिर करती है। फिल्म की खूबी दोनों नए कलाकारों की मौजूदगी है। दोनों में ताजगी है। उन्होंने दिए गए दृश्यों में बेहतर प्रदर्शन की कोशिश की है। मावरा के अभिनय में सादगी और स्वाभाविकता है। हर्षवद्धन संवाद अदायगी में कुछ कमजोर हैं। उन्होंने चलन के मुताबिक देह पर ज्यादा ध्यान दिया है। अन्य कलाकारों में मनीष चौधरी सख्त पिता के तौर पर प्रभावित करते हैं। उनके संवादों में मातृभाषा के थोड़े और संवाद होन चाहिए थे। हिमेश रेशमिया के संगीत में मधुरता है। कुछ गाने पहले से पॉपुलर हैं। खास कर ‘तू खींच मेरी फोटो’ का फिल्मांकन बेहतर है। abrahmatmaj@mbi.jagran.com "
"फिल्‍म रिव्‍यू: मस्तीजादे , बड़े पर्दे पर लतीफेबाजी (1 स्‍टार)",2.5," मिलाप झावेरी की 'मस्तीजादे' एडल्ट कॉमेडी है। हिंदी फिल्मों में एडल्ट कॉमेडी का सीधा मतलब सेक्स और असंगत यौनाचार है। कभी सी-ग्रेड समझी और मानी-जाने वाली ये फिल्में इस सदी में मुख्यधारा की एक धारा बन चुकी हैं। इन फिल्मों को लेकर नैतिकतावादी अप्रोच यह हो सकती है कि हम इन्हें सिरे से खारिज कर दें और विमर्श न करें, लेकिन यह सच्चाई है कि सेक्स के भूखे देश में फिल्म निर्माता दशकों से प्रत्यक्ष-अप्रत्यक्ष तरीके से इसका इस्तेेमाल करते रहे हैं। इसके दर्शक बन रहे हैं। पहले कहा जाता था कि फ्रंट स्टाल के चवन्नी छाप दर्शक ही ऐसी फिल्में पसंद करते हैं। अब ऐसी फिल्में मल्टीप्लेक्स में दिख रही हैं। उनके अच्छे-खासे दर्शक हैं। और इस बार सनी लियोन के एक विवादित टीवी इंटरव्यू को जिस तरीके से परिप्रेक्ष्य बदल कर पेश किया गया, उससे छवि, संदर्भ और प्रासंगिकता का घालमेल हो गया। बहरहाल,'मस्तीजादे' ह्वाट्स ऐप के घिसे-पिटे लतीफों को सीन बना कर पेश करती है। इसमें सेक्स एडिक्ट और समलैंगिक किरदार हंसी और कॉमेडी करने के लिए रखे गए हैं। एडल्ट कॉमेडी में कॉमेडी का स्तर निरंतर गिरता जा रहा है। 'मस्तीेजादे' में भी इसका बेरोक पतन हुआ है। सेक्स के इशारे, किरदारों की शारीरिक मुद्राएं, महिला किरदारों के अंगों का प्रदर्शन और द्विअर्थी संवादों में गरिमा की उम्मीद नहीं की जा सकती। 'मस्तीजादे' में यह और भी फूहड़ और भद्दा है। फिल्म के हर दृश्य में सनी लियोन का इस्तेमाल हुआ है। उनके प्रशंसकों के लिए लेखक-निर्देशक ने उन्हें डबल रोल में पेश किया है। उनके साथ असरानी, सुरेश मेनन और शाद रंधावा हैं। मुख्य कलाकारों में ऐसी फिल्मों के लिए मशहूर तुषार कपूर के साथ वीर दास हैं। दोनों ही अभिनेताओं ने अपनी कई फूहड़ हरकतें करने में निर्देशक की सोच का साथ दिया है। निर्देशक ने सनी लियोन से डबल रोल में डबल नग्नता परोसी है। फिल्मी की कोई ठोस कहानी नहीं है। उसके अभाव में लेखकों ने केवल सीन और लतीफे जोड़े हैं। ऐसी फिल्मों के शौकीन भी 'मस्तीजादे' से निराश होंगे। फिल्म आखिर फिल्म तो होनी चाहिए। एडल्ट लतीफे और सीन तो अभी थोड़े खर्चे में मोबाइल पर भी उपलब्ध हैं। abrahmatmaj@mbi.jagran.com "
"फिल्‍म रिव्‍यू: क्‍या कूल हैं हम 3, फूहड़ता की अति",2.5,"अजय ब्रह्मात्मज स्टार- 1कुछ फिल्में मस्ती और एडल्ट कॉमेडी के नाम पर जब संवेदनाएं कुंद करती हैं तो दर्शक के मुंह से निकलता है- क्या फूल हैं हम? फूल यहां अंग्रेजी का शब्द है, जिसका अर्थ मूर्ख ही होता है। उमेश घडगे निर्देशित 'कूल हैं हम 3' 'एडल्ट कामेडी' के संदर्भ में भी निराश करती है। हिंदी फिल्म इंडस्ट्री के परिचित नाम मुश्ताक शेख और मिलाप झवेरी इसके लेखन से जुड़े हैं। अभी अगले हफ्ते फिर से मिलाप झावेरी एक और एडल्ट कॉमेडी लेकर आएंगे, जिसका लेखन के साथ निर्देशन भी उन्होंने किया है।'कूल हैं हम' की तीसरी कड़ी के रूप में आई इस फिल्म में इस बार रितेश देशमुख की जगह आफताब शिवदासानी आ गए हैं। फिल्म की फूहड़ता बढ़ाने में उनका पूरा सहयोग रहा है। कन्हैया और रॉकी लूजर किस्मे के युवक हैं। जिंदगी में असफल रहे दोनों दोस्तों को उनके तीसरे दोस्त मिकी से थाईलैंड आने का ऑफर मिलता है। मिकी वहां पॉपुलर हिंदी फिल्मों के सीन लेकर सेक्स स्पूफ तैयार करते हैं। पोर्न फिल्मों के दर्शक एक वीडियो से वाकिफ होंगे।मिकी का तर्क है कि वह ऐसी फिल्मों से हुई कमाई का उपयोग सोमालिया के भूखे बच्चों के लिए भोजन जुटाने में करता है। गनीमत है उसने भारत में चैरिटी नहीं की। मिकी, रॉकी और कन्हैया के साथ और भी किरदार हैं। वे सब किसी न किसी रूप में सेक्स के मारे हैं। यह फिल्म ऐसी ही फूहड़ कॉमेडी के सहारे चलती है।इस बार फिल्म के दृश्यों और किरदारों के व्यवहार में अधिक फूहड़ता दिखी। संवादों और प्रसंगों में संभवत: सेंसर के मौजूदा रवैए की वजह से एक आवरण रहा है। अश्लीलता पेश करने के नए गुर सीख रहे हैं हमारे लेखक-निर्देशक।देखें तो पिछले कुछ सालों में हिंदी फिल्मों की मुख्यधारा में एडल्ट कॉमेडी शामिल करने की कोशिशें चल रही हैं। पहले भी इस जोनर की फिल्में बनती थीं, लेकिन उनमें कहानी के साथ ठोस किरदार भी रहते थे। अब शक्ति कपूर और तुषार कपूर के लतीफों पर लेखक स्वयं भले ही हंस लें। दर्शकों को हंसी नहीं आती। फिल्म का पहला जोक ही दशकों पुराना है।अवधि-131 मिनटabrahmatmaj@mbi.jagran.com"
फिल्‍म रिव्‍यू: 'जुगनी' ( 3.5 स्‍टार), साढ़े तीन," शेफाली भूषण की फिल्म ‘जुगनी’ में बीबी सरूप को देखते हुए लखनऊ की जरीना बेगम की याद आ गई। कुछ महीनों पहले हुई मुलाकात में उनकी म्यूजिकल तरक्की और खस्ताहाल से एक साथ वाकिफ हुआ था। फिल्म में विभावरी के लौटते समय वह जिस कातर भाव से पैसे मांगती है, वह द्रवित और उद्वेलित करता है। पारंपरिक संगीत के धनी साधकों के प्रति समाज के तौर पर हमारा रवैया बहुत ही निराशाजनक है। मां के हाल से वाकिफ मस्ताना ने जुगनी के साथ किडनी का तुक मिलाना सीख लिया है। आजीविका के लिए बदलते मिजाज के श्रोताओं से तालमेल बिठाना जरूरी है। फिर भी मस्ताना का मन ठेठ लोकगीतों में लगता है। मौका मिलते ही वह अपनी गायकी और धुनों से विभावरी को मोहित करता है। मस्ताना की निश्छलता और जीवन जीने की उत्कतट लालसा से भी विभावरी सम्मोहित होती है। ’जुगनी’ के एक कहानी तो यह है कि विभावरी मुंबई में फिल्म संगीतकार बनना चाहती है। उसे एक फिल्म मिली है, जिसके लिए मूल और देसी संगीत की तलाश में वह पंजाब के गांव जाती है। वहीं बीबी सरूप से मिलने की कोशिश में उसकी मुलाकात पहले उनके बेटे मस्ताना से हो जाती है। यह ऊपरी कहानी है। गहरे उतरें तो सतह के नीचे अनेक कहानियां तैरती दिखती हैं। विभावरी के लिविंग रिलेशन और काम के द्वंद्व, बीबी सरूप की बेचारगी, मस्तााना और प्रीतो का प्रेम, मस्ताना के दादा जी की खामोश मौजूदगी, मस्ताना के दोस्त की इवेंट एक्टिविटी, मस्ताना और विभावरी की संग बीती रात, विभावरी का पंजाब जाना और मस्ताना का मुंबई आना...हर कहानी को अलग फिल्म का विस्तार दिया जा सकता है। मस्ताना भी विभावरी के प्रति आकर्षित है। उसका आकर्षण देह और प्रेम से अधिक भविष्य की संभावनाओं को लेकर है। रात साथ बिताने के बाद विभावरी और मस्ताना की भिन्न प्रतिक्रियाएं दो मूल्यों व और वर्जनाओं को आमने-सामने ला देती हैं। दोनों उस रात को अपने साथ लिए चलते हैं, लेकिन अलग अहसास के साथ।फिल्म रिव्यू: 'क्या कूल हैं हम 3, फूहड़ता की अति फिल्म रिव्यू: मानवीय संवेदनाओं से भरपूर है 'एयरलिफ्ट' (4) "
फिल्‍म रिव्‍यू: मानवीय संवेदना से भरपूर है 'एयरलिफ्ट' (4 स्‍टार),2.5," अजय ब्रह्मात्मजहिंदी फिल्में आमतौर पर फंतासी प्रेम कहानियां ही दिखाती हैं। कभी समाज और देश की तरफ मुड़ती हैं तो अत्याचार, अन्याय और विसंगतियों में उलझ जाती हैं। सच्ची घटनाओं पर जोशपूर्ण फिल्मों की कमी रही है। राजा कृष्ण मेनन की 'एयरलिफ्ट' इस संदर्भ में साहसिक और सार्थक प्रयास है। फिल्में मनोरंजन का माध्यम हैं और मनोरंजन के कई प्रकार होते हैं। 'एयरलिफ्ट' जैसी फिल्में वास्तविक होने के साथ मानवीय संवेदना और भावनाओं की सुंदर अभिव्यक्ति हैं।'एयरलिफ्ट' 1990 में ईराक-कुवैत युद्ध में फंसे 1,70,000 भारतीयों की असुरक्षा और निकासी की सच्ची कहानी है। (संक्षेप में 1990 में अमेरिकी कर्ज में डूबे ईराक के सद्दाम हुसैन चाहते थे कि कुवैत तेल उत्पादन कम करे। उससे तेल की कीमत बढ़ने पर ईराक ज्यादा लाभ कमा सके। ऐसा न होने पर उनकी सेना ने कुवैत पर आक्रमण किया और लूटपाट के साथ जानमाल को भारी नुकसान पहुंचाया। कुवैत में काम कर रहे 1,70,000 भारतीय अचानक बेघर और बिन पैसे हो गए। ऐसे समय पर कुवैत में बसे कुछ भारतीयों की मदद और तत्कालीन विदेश मंत्री इंद्र कुमार गुजराल की पहल पर एयर इंडिया ने 59 दिनों में 488 उड़ानों के जरिए सभी भारतीयों की निकासी की। यह अपने आप में एक रिकार्ड है, जिसे गिनीज बुक में भी दर्ज किया गया है।)'एयरलिफ्ट' के नायक रंजीत कटियाल वास्तव में कुवैत में बसे उन अग्रणी भारतीयों के मिश्रित रूप हैं। राजा कृष्ण मेनन ने सच्ची घटनाओं को काल्पनिक रूप देते हुए भी उन्हें वास्तविक तरीके से पेश किया है। चरित्रों के नाम बदले हैं। घटनाएं वैसी ही हैं। दर्शक पहली बार बड़े पर्दे पर इस निकासी की रोमांचक झलक देखेंगे।निर्देशक और उनके सहयोगियों तब के कुवैत को पर्दे पर रचने में सफलता पाई है। उल्लेखनीय है कि उन्होंने यह सफलता सीमित बजट में हासिल की है। हॉलीवुड की ऐसी फिल्मों से तुलना न करने लगें, क्योंकि उन फिल्मों के लिए बजट और अन्य संसाधनों की कमी नहीं रहती।'एयरलिफ्ट' रंजीत कटियाल, उनकी पत्नी अमृता और बच्ची के साथ उन सभी की कहानी है, जो ईराक-कुवैत युद्ध में नाहक फंस गए थे। शातिर बिजनेसमैन रंजीत के व्यक्तित्व और सोच में आया परिवर्तन पत्नी तक को चौंकाता है। वह समझती है कि उसका पति बीवी-बच्ची की जान मुसीबत में डाल कर मसीहा बनने की कोशिश कर रहा है। क्रूर, अमानवीय और हिंसक घटनाओं का चश्मदीद गवाह होने पर रंजीत का दिल पसीज जाता है। कुवैत से खुद निकलने की कोशिश किनारे रह जाती है। वह देशवासियों की मुसीबत की धारा में बहने लगता है। हम जिसे देशभक्ति कहते हैं, वह कई बार अपने देशवासियों की सुरक्षा की चिंता से पैदा होती है। दैनिक जीवन में आप्रवासी भारतीय सहूलियतों और कमाई के आदी हो जाते हैं। कभी ऐसी क्राइसिस आते हैं तो देश याद आता है।'एयरलिफ्ट' में निर्देशक ने अप्रत्यक्ष तरीके से सारी बातें कहीं हैं। उन्होंने देश के राजनयिक संबंध और राजनीतिक आलस्य की ओर भी संकेत किया है। कुवैत में अगर रंजीत थे तो देश में कोहली भी था, जिसका दिल भारतीयों के लिए धड़कता था। 'एयरलिफ्ट' देशभक्ति और वीरता से अधिक मानवता की कहानी है, जो मुश्किल स्थितियों में आने पर मनुष्य के भाव और व्यवहार में दिखता है।'एयरलिफ्ट' में अक्षय कुमार ने मिले अवसर के मुताबिक, खुद का ढाला और रंजीत कटियाल को जीने की भरसक सफल कोशिश की है। उन्हें हम ज्यादातर कॉमेडी और एक्शन फिल्मों में देखते रहे हैं। 'एयरलिफ्ट' में वे अपनी परिचित दुनिया से निकलते हैं और प्रभावित करते हैं। फिल्म के कुछ दृश्यों में उनके यादगार एक्सप्रेशन हैं। बीवी अमृता की भूमिका में निम्रत कौर के लिए सीमित अवसर थे। उन्होंने मिले हुए दृश्यों में अपनी काबिलियत दिखाई है। पति के विरोध से पति के समर्थन में आने की उनकी यह यात्रा हृदयग्राही है। फिल्म में इनामुलहक ने ईराकी सेना के कमांडर की भूमिका को जीवंत कर दिया है। भाषा और बॉडी लैंग्वेज को चरित्र के मुताबिक पूरी फिल्म में कायदे से निभा ले जाने में कामयाब हुए हैं। छोटी भूमिकाओं में आए किरदार भी याद रह जाते हैं।'एयरलिफ्ट' की खूबी है कि यह कहीं से भी देशभक्ति के दायरे में दौड़ने की कोशिश नहीं करती। हां, जरूरत के अनुसार देश, राष्ट्रीय ध्व़ज, भारत सरकार सभी का उल्लेख होता है। एक खास दृश्य में झंडा देख कर हमें उस पर गुमान और भरोसा भी होता है। यह फिल्म हमें अपने देश की एक बड़ी घटना से परिचित कराती है।अवधि-124 मिनटabrahmatmaj@mbi.jagran.com"
"फिल्‍म रिव्‍यू: चॉक एन डस्‍टर (2.5 स्‍टार), जूही-शबाना के हैं फैंस तो जरूर देखें",2.5,"अजय ब्रह्मात्मज जयंत गिलटकर की फिल्म 'चॉक एन डस्टर' में शबाना आजमी और जूही चावला हैं। उन दोनों की वजह से फिल्म देखने की इच्छा हो सकती है। फिल्म सरल और भावुक है। नैतिकता का पाठ देने की कोशिश में यह फिल्म अनेक दृश्यों में कमजोर हो जाती है। लेखक-निर्देशक की सीमा रही है कि सीधे तौर पर अपनी बात रखने के लिए रोचक शिल्प नहीं गढ़ा है। इस वजह से 'चॉक एन डस्टर' नेक उद्देश्यों के बावजूद सपाट हो गई है। 'चॉक एन डस्टर' शिक्षा के व्यवसायीकरण पर बुनी गई कहानी है। कांता बेन स्कूल के शिक्षक मुख्य किरदार हैं। इनमें ही विद्या, मनजीत, ज्योति और चतुर्वेदी सर हैं। वार्षिक समारोह की तैयारी से शुरूआत होती है। जल्दी ही हम कामिनी गुप्ता (दिव्याी दत्ता) से मिलते हैं। वह मैनेजमेंट के साथ मिल कर वर्तमान शिक्षकों के खिलाफ साजिश रचने में धीरे-धीरे कामयाब होती हैं। मामला तब बिगड़ता है, जब वह पहले विद्या और फिर ज्योति को बेवजह हटाती हैं। प्रतिद्वंद्वी स्कूल के निदेशक इस मौके का फायदा उठाते हैं। बात मीडिया तक पहुंचती है और अभियान आरंभ हो जाता है। इस अभियान में विद्या के पुराने छात्रों समेत दूसरे छात्र भी शामिल होते हैं। आखिरकार तय होता है कि एक लाइव क्विज कांटेस्ट से उनकी योग्यता की जांच होगी। यहां हमें अतिथि भूमिका में ऋषि कपूर के दर्शन होते हैं। फिल्म का वह हिस्सा भावुक और संवेदनशील है, जब पुराने छात्र शिक्षकों के प्रति हमदर्दी और समर्थन जाहिर करते हैं। देश-विदेश के कोने-कोने से आ रहे समर्थन से श्क्षिकों की महत्ता का अहसास होता है और उनके प्रति संवेदना जागती है। इसके अलावा दस सावालों के क्विज में ऋषि कपूर अपनी मौजूदगी से ऊर्जा भर देते हैं। कल को अगर उन्हें कोई टीवी शो मिले तो वे अच्छे होस्ट साबित हो सकते हैं। यह फिल्म शबाना आजमी और जूही चावला की वजह से देखी जा सकती है। उन्होंने साधारण दृश्यों को भी अपनी अदाकारी से रोचक बना दिया है। साथ में दिव्या दत्ता हैं। हालांकि उनका किरदार एकआयामी है, लेकिन उन्होंने अपनी भवें तनी रखी हैं और अपनी नकारात्मकता से शबाना आजमी और जूही चावला को परफाॅरमेंस के मौके देती हैं। फिल्मों में प्रभावी खलनायक भी नायक या नायिका को मजबूत करता है। रिचा चड्ढा भी थोड़ी देर के लिए ही आती हैं, लेकिन अपनी संजीदगी और मौजूदगी से सार्थक योगदान करती हैं। 'चॉक एन डस्टर' तकनीक, प्रस्तुति और शिल्प में थोड़ी पुरानी लगती है। कहानी धीमी गति से आगे बढ़ती है। और फिर कुछ दृश्यों में अटक जाती है। हां, कामकाजी महिलाओं के पारिवारिक और पति से संबंधों को यह फिल्म बड़े ही सकारात्मक तरीके से पेश करती है। विद्या और ज्योति के अपने पतियों से रिश्तेे आधुनिक हैं। पति भी उनके संघर्ष में शामिल मिलते हैं। "
फिल्‍म रिव्‍यू: वजीर (3 स्‍टार),2.5,"अजय ब्रह्मात्मज अमिताभ बच्चन को पर्दे पर मुक्त भाव से अभिनय करते देखना अत्यंत सुखद अनुभव होता है। 'वजीर' देखते हुए यह अनुभव गाढ़ा होता है। निर्देशक बिजॉय नांबियार ने उन्हें भरपूर मौका दिया है। फिल्म देखते हुए ऐसा लगता है कि निर्देशक ने उन्हें टोकने या रोकने में संकोच किया है। अदाकारी की उनकी शोखियां अच्छी लगती हैं। भाषा पर पकड़ हो और शब्दों के अर्थ आप समझते हों तो अभिनय में ऐसी मुरकियां पैदा कर सकते हैं। फरहान अख्तर भी फिल्म में प्रभावशाली हैं। अगर हिंदी बोलने में वे भी सहज होते तो यह किरदार और निखर जाता। भाषा पर पकड़ और अभिनय में उसके इस्तेमाल के लिए इसी फिल्म में मानव कौल को भी देख सकते हैं।  अभी हम तकनीक और बाकी प्रभावों पर इतना गौर करते हैं कि सिनेमा की मूलभूत जरूरत भाषा को नजरअंदाज कर देते हैं। इन दिनों हर एक्टर किरदारों के बाह्य रूप पर ही अधिक मेहनत करते हैं। अभिनय के भाव और अर्थ को वे लगातार हाशिए पर डाल रहे हैं। समस्या यह है कि निर्देशक भी एक हद के बाद आग्रह छोड़ देते हैं। कुछ निर्देशक हिंदी में तंग हैं तो वे स्वयं गलतियों और चूकों को समझ नहीं पाते।बहरहाल, बिजॉय नांबियार की 'वजीर' एक थ्रिलर फिल्म है। इसमें फिल्म के मुख्य किरदार अपनी बेटियों की आकस्मिक मौत से स्तब्ध और घायल हैं। वे हत्या के कारणों को समझने के बाद हत्यारे तक पहुंचना चाहते हैं। सबूत के अभाव में वे गैरकानूनी तरीका अपनाते हैं। देखें तो ओंकारनाथ धर (अमिताभ बच्चअन) एक बिसात बिछाते हैं। व्यूह रचते हैं और दानिश अली (फरहान अख्तर) को आक्रमण के लिए प्रेरित करते हैं। विधु विनोद चोपड़ा और अभिजात जोशी ने हट के स्क्रिप्ट लिखी है। यों इस फिल्म के कई दृश्यों की संरचना में विधु विनोद चोपड़ा की 'एकलव्य' की झलक मिलती है। यह स्वभाविक है। किरदारों के अतर्संबंध और व्यक्त-अव्यक्त अभिप्रायों से फिल्म आगे बढ़ती है।फिल्म के लेखकों की तारीफ करनी होगी कि उन्होंने किरदारों को गढ़ने में समय नहीं गंवाया है। फिल्म चंद मिनटों में ही मूल कहानी पर आ जाती है। और फिर शतरंज के खेल की तरह ही मोहरों(किरदारों) की चाल जिज्ञासा बढ़ाती रहती है। इस फिल्म की खूबी है कि घटनाओं और दृश्यों में चुस्ती है। फिल्म देखते समय अगर मोबाइल की बीप पर ध्यान गया तो कुछ छूट भी सकता है। लेखक और निर्देशक ने मिल कर एक बेहतरीन और चुस्त फिल्म रची है। खास कर फिल्म का थ्रिलर तत्व रोमांचक है। 'वजीर' में वजीर नामक चरित्र की संक्षिप्त मौजूदगी फिल्म को नया आयाम दे देती है। इस छोटी भूमिका में भी नील नितिन मुकेश प्रभावित करते हैं। मानव कौल ने यजाद कुरैशी की भूमिका में उसके छल को जिस निश्छल रूप में पेश किया है, वह एक कलाकार के चरित्र की समझ और उसकी पेशगी का बखान करती है। लेखकों ने इस जटिल किरदार की मोहक रचना की है।विधु विनोद चोपड़ा की स्वयं की फिल्में हों या उनके प्रोडक्शन की अन्य फिल्में... गौर करें तो पाएंगे कि उनमें महिला किरदारों पर अधिक ध्यान नहीं रहता। एक 'परिणीता' अपवाद है। 'वजीर' में भी रुहाना(अदिति राव हैदरी) के हिस्से कुछ खास नहीं आया है। हां, उनकी मौजूदगी से दो-चार सीन बन गए हैं, जिनके बहाने अमिताभ बच्चन और फरहान अख्तर को अपने किरदारों के अन्य पक्ष भी दिखाने का मौका मिल गया है। अवधि- 100 मिनट abrahmatmaj@mbi.jagran.com"
फिल्‍म रिव्‍यू: चौरंगा (3 स्‍टार),2.5,"अजय ब्रह्मात्मज बिकास रंजन मिश्रा की 'चौरंगा' मुंबई फिल्म फेस्टिवल में बतौर सर्वश्रेष्ठा फिल्म 2014 में पुरस्कृत हुई थी। इंडिया गोल्ड अवार्ड मिला था। अब यह फिल्म भारतीय सिनेमाघरों में रिलीज हो रही है। इसे सीमित स्क्रीन मिले हैं। इस फिल्म के प्रति वितरकों और प्रदर्शकों की उदासीनता कुछ वैसी ही है, जो इस फिल्म की थीम है। भारतीय समाज में दलितों की स्थिति से भिन्न नहीं है। हिंदी फिल्म इंडस्ट्री में यथार्थपरक और स्वतंत्र सिनेमा। इस फिल्म के निर्ताता संजय सूरी और ओनिर हैं।बिकास रंजन मिश्रा ने ग्रामीण कथाभूमि में 'चौरंगा' रची है। शहरी दर्शकों को अंदाजा नहीं होगा, लेकिन यह सच है कि श्याम बेनेगल की 'अंकुर' से बिकास रंजन मिश्रा की 'चौरंगा' तक में देश के ग्रामीण इलाकों की सामाजिक संरचना और सामंती व्यवस्था में कोई गुणात्मक बदलाव नहीं आया है। जमींदार और नेता मिल गए हैं। दलितों का शोषण जारी है। आज भी धनिया जमींदार की हवस की शिकार है। वह अपनी स्थिति पर बिसूरने के बजाए जमींदार को राजी करती है कि उसके बेटे पढ़ने जा सकें। बड़ा बेटा बजरंगी पढ़ भी रहा है। छोटा बेटा संटू अभी गांव में ही है। उसके सपने बड़े हैं। वह जमींदार की बेटी मोना के प्रति आकर्षित है। वह उसे लव लेटर भेजता है।बिकास रंजन मिश्रा की फिल्म का आधार यही लव लेटर है। सन् 2008 में ऐसे ही एक लव लेटर के कारण बिहार में एक लड़के की हत्या कर दी गई थी। बिकास ने अपने सवर्ण बचपन के अनुभव भी इस फिल्म में पिरोए हैं। उन्होंने 21 वीं सदी में भी दलितों के साथ हो रहे अन्याय और अत्याचार की एक यथार्थपूर्ण कहानी कही है, जो कई स्तरों पर सामाजिक विसंगतियों की झलक देती है। फिल्म में धवल का किरदार पूरी तरह से सामंती चरित्र है, जो सभ्यता और विकास से अपरिचित है। बीवी, बेटी और मां से उसके संबंधों में भी उसका स्वभाव जाहिर होता है।बिकास रंतन मिश्रा ने 'चौरंगा' की पटकथा और फिल्मांकन में भारतीय यथार्थवादी फिल्मों की शैली का पालन किया है। पैरेलल सिनेमा के दौर में हम ऐसी कई फिल्में देख चुके हैं। ऐसा लग सकता है कि उसी दौर की कोई फिल्म छिटक कर 2016 में आ गई है। यह कलेवर में नई है, लेकिन गंध में पारंपरिक। चरित्रों के गठन से लेकर घटनाओं, प्रसंगों और दृश्यों तक में पैरेलल सिनेमा की शैली की समानता दिखती है। 21 वीं सदी के दूसरे दशक में निर्देशक से यह उम्मींद बनी रह जाती है कि वह सामाजिक यथार्थ को दिलचस्पे तरीके से आज की भाषा में पेश कर सके। हम यथार्थ के कोलाज ही देखते हैं। मुख्य चरित्र धवल की संवाद अदायगी में स्थानीयता की कमी है। लहजे का दोष है। साथ ही पूरी ईमानदारी और संलग्नता के बावजूद संजय सूरी इस भूमिका में नहीं जमते। बाकी कलाकारों ने अपने किरदारों के साथ उचित निर्वाह किया है। खास कर धृतिमान चटर्जी को मूक दृश्यों में देखना सिनेमाई अनुभव है।बिकास रंजन मिश्रा की पहली फिल्म का यह प्रयास इसलिए प्रशंसनीय है कि उन्होंने अलग होने की हिम्मत दिखाई है। चूक और कमियों की वजह कई बार निर्देशक की सोच से अधिक बजट और संसाधनों की सीमाएं भी होती हैं। 'चौरंगा' देखते हुए इसका अहसास होता है।अवधि- 88 मिनटabrahmatmaj@mbi.jagran.com"
फिल्म रिव्यू : स्टार वार्स- द फोर्स अवेकंस (3.5 स्‍टार),2.5,"जॉनसन थॉमस आखिरकार लोगों का इंतजार खत्म हुआ और हॉलीवुड फिल्म 'स्टार वार्स- द फोर्स अवेकंस' भारत में रिलीज हो गई। ऐतिहासिक स्पेस कथा 'स्टार वार्स' का यह सातवां संस्करण अपने नाम के अनुरूप अद्भुत और जागृत है। जेजे एब्राम्स ने इस व्यस्त साई-फाई फिल्म को निर्देशित किया है। इतने संस्करण देखने के बाद इस बात का अंदाजा तो आसानी से लग ही जाता है कि कहानी किसी तरह की होगी। इस कहानी में हैरिसन फोर्ड, कैरी फिशर, पीटर मेह्यू और ऐंथोनी डेनियल्स जैसे स्टार्स की मौजूदगी चार चांद लगा देती है। इन स्टार वार्स लेजेंड भी आप अभी भी ताजापन महसूस कर सकते हैं। वैसे इस फिल्म में थ्रिलर और एक्शन वाले हिस्से को जवान पीढ़ी के जिम्मे रखा गया है। ताजापन बढ़ाने के लिए नए विलेन्स जैसे एडम ड्रायवर को भी जगह दी गई है। 'रिटर्न ऑफ द जेडी' के घटनाक्रम के तीस साल बाद की कहानी जेजे एडम्स और उनकी टीम ने रची है। जबरदस्त और हाई-फाई एक्शन को दिखाने के लिए कई मौके इस कथानक में आसानी से मिल जाते हैं। इस कडी में हैंस सोलो और लिआ के बेटे भी है जो डार्क पावर को उलट देते हैं। जेजे एब्राम्स की सबसे बड़ी ताकत उनके कहानी कहने के अंदाज में है। वे बेहद चिर-परिचित अंदाज में कहानी बताते हैं, तो काफी सहूलियत हो जाती है। फिल्म की गति को उन्होंने कम ही नहीं होने दिया, यह इतनी तेज और मजेदार है कि व्यस्तता के मारे सांस फूलने लगती है। कई फैन बॉय मोमेंट्स भी आप यहां जी सकते हैं। गहरी खाई पर बने पुल पर स्वीकारोक्ति वाले सीन को जानबूझकर इस तरह बनाया गया है कि पुरानी कहानियां जेहन में दौड़ जाएं। म्यूजिक कंपोजर जॉन विलियम्स और साउंड डिजाइनर बेन बर्ट ने पुराने और नए संगीत से जबरदस्त प्रभाव पैदा किया है। लगभग सभी किरदार ठीक जगह पर है और उनकी पर्याप्त जानकारी दी गई है। कुल मिलाकर यह फिल्म शानदार लिखी गई है, फिर मजबूती से तैयार की गई है। यह तेज सफर इस सीरीज के फैन्स को जबरदस्त अनुभव कराएगा। "
फिल्म रिव्यू: बाजीराव मस्‍तानी (4 स्टार),2.5,"अजय ब्रह्मात्मज यह कहानी उस समय की है,जब मराठा साम्राज्य का ध्वज छत्रपति साहूजी महाराज के हाथों में लहरा रहा था और जिनके पेशवा थे बाजीराव वल्हाड़। तलवार में बिजली सी हरकत और इरादों में हिमालय की अटलता,चितपावन कुल के ब्राह्मनों का तेज और आंखों में एक ही सपना... दिल्ली के तख्त पर लहराता हुआ मराठाओं का ध्वज। कुशल नेतृत्व, बेजोड़ राजनीति और अकल्पनीय युद्ध कौशल से दस सालों में बाजीराव ने आधे हिंदुस्तान पर अपना कब्जा जमा लिया। दक्षिण में निजाम से लेकर दिल्ली के मुगल दरबार तक उसकी बहादुरी के चर्चे होने लगे। इस राजनीतिक पृष्ठभूमि में रची गई संजय लीला भंसाली की ऐतिहासिक प्रेमकहानी है ‘बाजीराव मस्तानी’। बहादुर बाजीराव और उतनी ही बहादुर मस्तानी की यह प्रेमकहानी छोटी सी है। अपराजेय मराठा योद्धा बाजीराव और बुंदेलखंड की बहादुर राजकुमारी मस्तानी के बीच इश्क हो जाता है। बाजीराव अपनी कटार मस्तानी को भेंट करता है। बुंदेलखंड की परंपरा में कटार देने का मतलब शादी करना होता है। मस्तानी पुणे के लिए रवाना होती है ताकि बाजीराव के साथ रह सके। यहां बाजीराव बचपन की दोस्त काशीबाई के साथ शादी कर चुके हैं। मस्तानी के आगमन पर बाजीराव की मां नाखुश होती है। वह मस्तानी का तिरस्कार और अपमान करती हैं। बड़ी वजह उसका मुसलमान होना है। थोड़े समय के असमंजस के बाद बाजीराव तय करता है कि वह मस्तानी को अपना लेगा। रिश्तों के इस दास्तान में ही तब का हिंदुस्तान भी नजर आता है। उस समय की राजनीतिक और सामाजिक स्थितियों पर भी टिप्पणियां होती हैं। संजय लीला भंसाली की ‘बाजीराव मस्तानी’ में कथात्मक तत्व कम हैं। ज्यादा पेंच और घटनाएं नहीं हैं। इस फिल्म में विपुल दृश्यात्मक सौंदर्य है। ऐसे विजुअल हिंदी फिल्मों में कम दिखाई पड़ते हैं। भंसाली ने सभी दृश्यों को काल्पनिक विस्तार दिया है। वे उन्हें भव्य और विशद रूप में पेश करते हैं। वाड़ा, महल, युद्ध के मैदान के चित्रण में में गहन बारीकी दिखाई पड़ती है। संजय और उनके तकनीकी सहयोगी बाजीराव के समय की वास्तु कला, युद्ध कला, वेशभूषा, सामाजिक आचरण और व्यवहार, राजनीतिक और पारिवारिक मर्यादाओं का कहानी में समावेश करते हैं। उनके चित्रांकन के लिए आवश्यक भव्यता से वे नहीं हिचकते। अपनी खास शैली के साथ इस फिल्म में भी भंसाली मौजूद हैं। उस काल को दिखाने में उन्होंने ऐतिहासिक साक्ष्यों के साथ कल्पना का योग किया है। वे एक अप्रतिम संसार रचते हैं, जिसमें गतिविधियों का विस्तार करते हैं। वे उनके फिल्मांकन में ठहरते हें। राजसी कारोबार, पारिवारिक अनुष्ठान और युद्ध के मैदान में भंसाली स्वयं विचरते हैं और दर्शकों को अभिभूत करते हैं। भंसाली ने बाजीराव, मस्तानी और काशीबाई के किरदार को गढ़ा है। साथ ही बाजीराव की मां, चीमा और नाना जैसे किरदारों से इस छोटी कहानी में नाटकीयता बढ़ाई है। देखें तो सभी राज और पेशवा परिवारों में वर्चस्व के लिए एक तरह की साजिशें रची गई हैं। बाजीराव खुद के बारे में कहता है...चीते की चाल, बाज की नजर और बाजीराव की तलवार पर संदेह नहीं करते, कभी भी मात दे सकती है। हम फिल्म में स्फूर्तिवान बाजीराव को पूरी चपलता में देखते हैं। मस्तानी की आरंभिक वीरता पुणे आने के बाद पारिवारिक घात का शिकार होती है। उसकी आंखें पथरा जाती हैं। यों लगता है कि उसके सपने उन आंखों में जम गए हैं। किसी बाघिन को पिंजड़े में डाल दिया गया हो। बाजीराव से बेइंतहा मोहब्बत करने के साथ वह मर्यादाओं का खयाल रखने में वह संकुचित हो जाती है। काशीबाई के साथ स्थितियों ने प्रहसन किया है। फिर भी वह कठोर दिन होकर भी नारी के सम्मान और पति के अभिमान में कसर नहीं आने देती। संजय लीला भंसाली ने तीनों किरदारों को पर्याप्त गरिमा और परिप्रेक्ष्य दिया है। इनमें कोई भी भावनात्मक छल में नहीं शामिल है। ‘बाजीराव मस्तानी’ के मुख्य कलाकार प्रियंका चोपड़ा, दीपिका पादुकोण और रणवीर सिंह ने अपने किरदारों को आवश्यक गहराई और गंभीरता दी है। रणवीर तो अपने नाम के अनुरूप ही कुशल योद्धा दिखते हैं। युद्ध के मैदान में उनकी स्फूर्ति घुड़सवारी, तलवारबाजी और आक्रामकता में स्पष्ट नजर आती है। सेनापति के रूप में वे योद्धाओं को ललकारने में सक्षम हैं। रणवीर सिंह ने युद्ध के मैदान से लेकर भावनात्मक उथल-पुथल के घमासान तक में बाजीराव के गर्व और द्वंद्व को अपेक्षित भाव दिए हैं। दीपिका पादुकोण इस दौर की सक्षम अथनेत्री के तौर पर निखरती जा रही हैं। उन्होंने योद्धा के कौशल और माशूका की कसक को खूबसूरती के साथ पेश किया है। बच्चे को कंधे पर लेकर युद्ध करती मस्तानी किसी बाघिन की तरह लगती है। प्रियंका चोपड़ा के किरदार काशीबाई के लिए अधिक स्पेस नहीं था। अपनी सीमित उपस्थिति में ही प्रियंका चोपड़ा पभावित करती हैं। इस किरदार को लेखक-निर्देशक का सपोर्ट भी मिला है। वास्तन में काशीबाई का किरदार ही बाजीराव और मस्तानी की प्रेमकहानी का पेंच है। संजय लीला भंसाली ने 21 वीं सदी का दूसरी ऐतिहासिक फिल्म प्रस्तुत की है। इसके पहले हम आशुतोष गोवाकरकर की ‘जोधा अकबर’ देख चुके हैं। आशुतोष की तरह भंसाली ने भी अपने समय के सामाजिक,वैचारिक और धार्मिक मुद्दों को स्पर्श किया है। बाजीराव और मस्तानी के प्रेम की बड़ी अड़चन दोनों के अलग धर्म का होना है। संवादों और प्रसंगों के माध्यम से भंसाली ने बाजीराव के माध्यम से अपना पक्ष रखा है। खास कर मराठा राजनीति में इस ऐतिहासिक प्रसंग पर ध्यान देना चाहिए। ‘बाजीराव मस्तानी’ के प्रोडक्शन पर अलग से लिखा जा सकता है। संजय लीला भंसाली की टीम ने उस दौर को राजसी भव्यता और विशालता दी है। उन्होंने संगीत,सेट,पार्श्व संगीत,दृश्य संयोजन,युद्ध की कोरियोग्राफी में अपनी कुशलता जाहिर की है। फिल्म के वे हिस्से मनोरम और उल्लेखनीय है,जब पार्श्व संगीत पर गतिविधियां चल रही हैं। बिंगल,दुदुंभि,ढोल और नगाड़ों की ध्वनि जोश का संचार करती है। बगैर कहे ही सब उद्घाटित होता है। फिल्म के क्लाइमेक्स से थोड़ी निराशा होती है। संभ्रम की स्थिति में आए बाजीराव के ये दृश्य लंबे हो गए हैं। हां, एक और बात उल्लेखनीय है कि फिल्म के अधिकांश कार्य व्यापार सूर्यास्त और सूर्योदय के बीच ही होते हें। गोधूलि वेला का फिल्म में अत्यधिक इस्तेमाल हुआ है। इसलिए फिल्म का रंग भी धूसर रखा गया है। अवधिः 158 मिनट abrahmatmaj@mbi.jagran.com   "
फिल्म रिव्यू: दिलवाले (3 स्टार),2.5,"अजय ब्रह्मात्मज रोहित शेट्टी की ‘दिलवाले’ और आदित्य चोपड़ा की ‘दिलवाले दुल्हनिया ले जाएंगे’ में दिलवाले के अलावा एक संवाद की समानता है- बड़े-बड़े शहरों में एेसी छोटी-छोटी बातें होती रहती हैं सैनोरीटा। इसे बोलते हुए शाहरुख खान दर्शकों को हंसी के साथ वह हसीन सिनेमाई याद भी देते हैं, जो शाहरुख खान और काजोल की जोड़ी के साथ जुड़ी हुई है। ऐसा कहा और लिखा जाता है कि पिछले 20 सालों में ऐसी हॉट जोड़ी हिंदी फिल्मों में नहीं आई। निश्चित ही इस फिल्म़ के ख्याल में भी यह जोड़ी रही होगी। ज्यादातर एक्शन और कॉमेडी से लबरेज फिल्में बनाने में माहिर रोहित शेट्टी ने इसी जोड़ी की उपयोगिता के लिए फिल्म में उनके रोमांटिक सीन और गाने रखे हैं। तकनीकी प्रभावो से वे शाहरुख और काजोल को जवान भी दिखाते हैं। हमें अच्छा लगता है। हिंदी स्क्रीन के दो प्रेमियों को फिर से प्रेम करते, गाने गाते और नफरत करते देखने का आनंद अलग होता है। रोहित शेट्टी की फिल्मों में कार भी किरदार के तौर पर आती हैं। कारें उछलती हैं, नाचती हैं ,टकराती हैं, उड़ती है, कलाबाजियां खाती हैं और चींSSSSS की आवाज के साथ रुक जती हैं। रोहित शेट्टी की फिल्मों में कारों के करतब हैरान करते हैं। यही इनका रोमांच और आनंद है। ‘दिलवाले’ में कारों की संख्यार बढ़ी है और वे मंहगी भी हो गई हैं। उनकी चकम-दमक बढ़ी है। साथ ही उन्हेंं विदेश की सड़कें मिली हैं। रोहित शेट्टी ने कारों की कीमत का ख्याल रखते हुए फिल्म में उनकी भूमिका बढ़ा दी है। उल्लेाखनीय है कि रोहित शेट्टी की फिल्मों में सिर्फ कार ही नहीं, किरदार भी होते हैं। इस बार राज/काली, मीरा, वीर, ईशिता,सिद्धू, मनी और ऑस्कर जैसे किरदार हैं। रोहित की फिल्मों में मुख्य किरदार भी कार्टून किरदारों की तरह आते हैं। इस बार शाहरुख और काजोल की वजह से थोड़ा बदलाव हुआ है, लेकिन उनकी वजह से फिल्म में शुरू के हिस्से में अनेक स्पीड ब्रेकर आ जाते हैं। रोहित रोमांस के अनजान रास्ते से होकर कॉमेडी और एक्शन के परिचित हाईवे पर आते हैं। हाईवे पर आने के पहले यह फिल्म झटके देती है। इन झटकों के बाद फिल्म सुगम और मनोरंजक स्पीड में आती है। उसके बाद का सफर आनंददायक और झटकारहित हो जाता है। शाहरुख और काजोल के रोमांस और नफरत के सीन अच्छे। हैं। इस बार दोनों रोमांटिक सीन से ज्याेदा अच्छे झगड़े और नाराजगी के सीन में दिखे हैं। फिल्म में 15 सालों के बाद दाढ़ी में आने पर शाहरुख ज्यादा कूल और आकर्षक लगते हैं। रोहित शेट्टी ने काजोल को भी पूरा महत्व दिया है। वे उनके किरदार को नया डायमेंशन देकर उन्हें अपनी क्षमता दिखाने का भी मौका देते हैं। निस्संदेह काजोल अपनी पीढ़ी की समर्थ अभिनेत्री हैं। इस फिल्म में वरुण धवन और कृति सैनन की जोड़ी शाहरुख और काजोल की जोड़ी के साए में रह गई है। उन्हें गानों और यंग रोमांस के लिए रखा गया है। वे इसे पूरा भी करते हैं, लेकिन कुछ दृश्यों में वे भाव-मनोभाव में कंफ्यूज दिखते हें। दरअसल, उन्हें ढंग से गढ़ा नहीं गया है या वे दो लोकप्रिय कलाकारों के साथ घबराहट में रहे हैं। अनेक दृश्यों के बहाव में वरुण तैरने के बजाए बहने लगते हैं। एक दिक्कत रही है कि वे अपने परफॉर्मेंस पर काबू नहीं रख सके हैं। कृति सैनन छरहरी और खूबसूरत हैं। वह किसी और अभिनेत्री सरीखी दिखने की कोशिश में अपनी मौलिकता छोड़ देती हैं। उन्हेंख अपने सिग्नेचर पर ध्यान देना चाहिए। रोहित शेट्टी की फिल्मों में सहयोगी कलाकारों का खास योगदान रहता है। इस बार भी संजय मिश्रा, बोमन ईरानी, जॉनी लीवर, मुकेश तिवारी, वरुण शर्मा और पंकज त्रिपाठी के रूप में वे मौजूद हैं। इन सभी को अच्छे वनलाइनर मिले हैं। खास कर संजय मिश्रा ब्रांड और प्रोडक्ट के नामों के तुक मिलाकर संवाद बोलते तो हंसी आती है। संजय मिश्रा अपने करियर के उस मुकाम पर हैं,जहां उनकी कैसी भी हरकत दर्शक स्वीकार करने के मूड में हैं। उनकी स्वीतकृति बढ़ गई है। यह मौका है कि वे इसका सदुपयोग करें। इस बार बोमन ने निराश किया। रोहित शेट्टी की फिल्मों में रंगों की छटा देखते ही बनती है। इस बार तो आसमान भी सतरंगी हो गया है और कई बार इंद्रधनुष उभरा है। उनकी फिल्मों में वस्तुओं और कपड़ों के रंग चटखदार, सांद्र और आकर्षक होते हैं। रंगों के इस्तेमाल में पूरी सोच रहती है। रोहित शेट्टी इस पीढ़ी के अलहदा फिल्मकार हैं, जिनकी शैली दर्शकों को पसंद आती है। दर्शकों की इस पसंद में वे बंधते जा रहे हें। सफलता के हिसाब से यह सही हो सकता है, लेकिन सृजनात्मकता तो प्रभावित होने के साथ सीमित हो रही है। अवधिः 163 मिनट abrahmatmaj@mbi.jagran.com "
फिल्‍म रिव्‍यू: इन द हार्ट ऑफ द सी (3 स्‍टार), 3," 'इन द हार्ट ऑफ द सी' एक दुर्लभ कहानी से प्रेरित फिल्म है, जो विजुअल इफेक्ट से दमदार बन पड़ी है। यह दर्शाती है कि वास्तविक जीवन में किस तरह से संघर्ष किया जाता है। इस फिल्म में हर्मन मेलविल्ली है। यह एक ऐसे लेखक है जो 'ग्रेट अमेरिकन नॉवेल' तैयार करना चाहते हैं। वो एक ऐसी कहानी चाहता है जिसमें समुंदर के बीच में एडवेंचर दर्शाती बातें हों। यह कहानी है नेन्टुकेट शिप, एसेक्स की जो 1820 में व्हेल के द्वारा नष्ट कर दिया गया था। बावजूद इसके क्रू ने अपने आपको बचाए रखने के लिए महीनों संघर्ष किया। वो भी बीच समंदर में। जब तक मदद ना मिल जाए तब तक उन्हें इंतजार करना ही था। यह कहानी है कठोर श्रम और मजबूत इरादे की। यह बहुत ही रोचकता के साथ सामने आता है। कहानी को नेथिनल फिलब्रिक के नॉन फिक्शन अकाउंट से लिया गया है। इस प्रोजेक्ट को रोन हॉवर्ड ने संभाला है। समुद्री व्यक्ति टॉम निकरसन को मोटी रकम ऑफर की गई, ताकि वो अपने साथ हुए अनुभव को सभी के साथ साझा करें। तीस साल पहले 1820 में जब जवान निकरसन करीब 21 लोगों के साथ एसेक्स के बोर्ड पर था। उसे नेन्टुकेट के माध्यम से साउथ अमेरिका की यात्रा पर भेजा गया था। जिस लिहाज से कहानी आगे बढ़ती है वहां टॉम समुंद्र के बीच होने वाले संघर्ष का साक्षी बनता है। मैन और लीजेंड के बीच यह संघर्ष दर्शनीय है। फिल्म का कुछ हिस्सा है जो आपको पूरी तरह से बांधकर रखता है। कुछ बातें हैं जिनका जिक्र ना हो तो भी चलेगा। फिल्म के एडवेंचर वाले हिस्से को छोड़ ज्यादा कुछ नहीं है। सरप्राइज और सस्पेंस भी है। एडवेंचर मूवी की खासियत भी यही होती है। "
फिल्म रिव्यू: 'हेट स्टोरी 3' में है बदले की कामुक कहानी (1.5 स्टार),2.5," तीन साल पहले विवेक अग्निहोत्री के निर्देशन में आई ‘हेट स्टोरी’ से बदले की ऐसी कहानी गढ़ी गई, जिसमें सेक्स‘ और अंग प्रदर्शन की पर्याप्त संभावनाएं थी। तीन सालों में तीसरी हेट स्टोरी आ रही है। ऐसी संभावना है कि आगे भी इस फ्रेंचाइजी की फिल्में बनती रहेंगी। लेखक विक्रम भट्ट और निर्देशक विशाल पांड्या ने इस बार हेट स्टोरी को अलग विस्तार दिया है। कह सकते हैं कि उन्होंने कहानी तो बदली है, लेकिन सेक्स की चाशनी रहने दी है। ‘हेट स्टोीरी3’ भी पहले की फिल्मों की तरह आम दर्शकों के लिए बनाई गई है, जिन्हें कभी चवन्नी छाप या स्टाल के दर्शक कहते थे। अब न तो चवन्नी रही और न स्टाल, लेकिन दर्शक आज भी मौजूद हैं। अब वे मल्टीप्लेक्स और सिंगल स्क्रीन में समान रूप से ऐसी फिल्मों के मजे लेते हैं। आदित्य दीवान और उनकी बीवी सिया एक अस्पताल के उद्घाटन में पहुंचे हैं। यह अस्पताल उद्योगपति आदित्य दीवान के बड़े भाई विक्रम दीवान के नाम पर है। वहां सिया के इंटरव्यू से पता चलता है कि वह पहले बड़े भाई विक्रम की प्रेमिका थी। उसने अब छोटे भाई आदित्य से शादी कर ली है। मामला संदेहास्पद लगता है। दर्शकों की जिज्ञासा बढ़ जाती है। जल्दी ही सौरभ सिंहानिया का प्रवेश होता है। वह बगैर लाग-लपेट के आदित्य की बीवी के साथ एक रात गुजारने की फरमाईश रखता है। यहां से पेंच बढ़ता है। सौरभ बदले की आग में झुलसा हुआ है। उसने आदित्य को बर्बाद करने की कसम खा रखी है। आदित्य और सिया उसकी चपेट में आने लगते हैं। वह साजिशों में माहिर है। इस बीच काया भी आ जाती है। तेजी से जॉब में ऊपर चढ़ी काया की महात्वाकांक्षाएं बड़ी हैं। पहले आदित्य और फिर सौरभ उसका इस्तेमाल करने से नहीं चूकते। यह फिल्म पिछली फिल्मों से इस मायने में अलग है कि यहां पुरुषों के बीच हेट और बदला है। समानता यह है कि पिछली फिल्मों की तरह ही इसमें भी अभिनेत्रियों के अंग प्रदर्शन और उत्तेजक सीन हैं। हिंदी फिल्मों में कामुक स्पर्श की भी अघोषित मर्यादाएं हैं। ‘हेट स्टोरी 3’ में उन मर्यादाओं को तोड़ा गया है। सेंसर बोर्ड गाली और अश्लील शब्दों पर आपत्ति करता है, लेकिन अश्लील दृश्यों से उसे कोई दिक्कत नहीं है। ‘हेट स्टोरी 3’ में प्रेम और काम की मुद्राओं में भरपूर अश्लीलता है। फिल्म की दोनों अभिनेत्रियों को समान अवसर दिए गए हैं। कहीं न कहीं उनमें होड़ है कि कौन ज्यादा उत्तेजक और हॉट सीन देकर दर्शकों को बांधता है। इस कोशिश में फिल्म फूहड़ भी हुई है। शरमन जोशी और करण सिंह ग्रोवर ने आदित्य और सौरभ के किरदारों को जरूरत के मुताबिक निभाया है। उनका आधा समय प्रेम, चुंबन, आलिंगन और बिस्तर पर बीता है। बाकी समय में दोनों के बीच एक-दूसरे को बर्बाद कर देने की डायलॉगबाजी चलती रहती है। इस परफॉर्मेंस में करण सिंह ग्रोवर बाजी मार ले जाते हैं। उनके पास सुडौल शरीर और एक अंदाज है। शरमन जोशी को इस रोल में काफी मशक्कत करनी पड़ी है। abrahmatmaj@mbi.jagran.com "
फिल्‍म रिव्‍यू: लेजन्ड(3 स्‍टार), 3, 'लेजन्ड ' कहानी है दो जुड़वा लोगों की। गैंगस्टर्स रिगी और रॉनी ब्रिटिश इतिहास के धुरंधर अपराधियों में से एक है। वो ईस्ट लंदन में अंडरवर्ल्ड को संचालित करते हैं। यह पिछली रिलीज फिल्म जॉनी डेप स्टारर 'ब्लैक मास' से मिलती-जुलती प्रतीत होती है। अंतर महज इतना है कि यह इंग्लैंड में बेस्ड है। 'ब्लैक मास' भी दो भाइयों की ही कहानी थी। इसमें एक नेता था तो दूसरा गैंगस्टर था। यह फिल्म एक सच्ची कहानी पर आधारित है। दो जुड़वा भाई जो साल 1950-60 के दशक में चरम पर थे। टॉम हार्डी ने दोनों ही रोल बेहतर ढंग से निभाए हैं। यही कारण है कि ये बायोपिक आकर्षक बन पड़ी है। रॉनी के तौर पर वो साइकोपैथिक भी हैं दूसरी तरफ खुशनुमा भी है। एक पक्ष वो है जो क्लब का मालिक है। अपराध इससे परे हैं। यह बिल्कुल संतुलित ढंग से फिल्माई गई वास्तविकता है जो परदे पर उतर कर सामने आती है। इस कहानी को फ्रांसिस के नजरिए से पेश करने की कोशिश की गई है। वो रिगी की लविंग वाइफ है। दो भाइयों की मनोदशा को बेहतरीन ढंग से दर्शाने की कोशिश की गई है। इसमें बताया गया है कि फ्रांसिस और रिगी की लव स्टोरी के बीच किस तरह दो भाईयों की रिलेशनशिप चलती है। फिल्म में आप महसूस करते हैं दो भाइयों के बीच की समझ कैसे एकाएक पति और पत्नी के प्रेम पर हावी होती नजर आती है। रिश्तों में आ रहे बदलाव और उतार-चढ़ाव का तालमेल है यह कहानी। डायरेक्टर ब्रायन हेजलैंड ने बेहतरीन काम किया है इन दो लेजन्ड कैरेक्टर को कहानी में लाकर। टॉम हार्डी ने अपने काम से पकड़ बनाई है। यह वो बात है जो आपको थिएटर से बाहर आने तक याद रहती है। सिनेमेटोग्राफी के द्वारा तैयार किया गया माहौल दर्शकों का ध्यान अपनी ओर खींचता है। 
फिल्‍म रिव्‍यू: द गुड डायनासोर (3.5 स्‍टार), 3.5," अब एनिमेटेड फिल्मों के दर्शक भी बढ़ रहे हैं। एनिमेशन में इससे पहले मनोरंजन 'टॉय स्टोरी 3' के माध्यम से मिला था। इस बार दर्शकों के लिए आई है 'द गुड डायनासोर'। द गुड डायनासोर को डिज्नी पिक्सर की बेस्ट के तौर पर तो नहीं माना जा सकता, मगर हां कुछ मामलों में यह ठीक है। एनिमेशन भी असाधारण तो नहीं है मगर हां उपयुक्त है। यह एक आकर्षक रूप से डिजाइन की गई एनिमेटेड फेंटेसी है। यह दर्शाती है कि लाखों साल पहले के दौर में क्या स्थिति बनती यदि ऐसा होता तो। कहानी में पृथ्वी की स्थिति और डायनासोर की मौजूदगी की कल्पना की गई है। फिल्म की शुरुआत में ही मानव की मौजूदगी में डायनासोर की उपस्थिति क्या माहौल बनाती होगी। इस मामले पर प्रकाश डालने की कोशिश की गई है। कई लाख साल पहले केटस्ट्रोफो और डायनासोर की काया कैसी रही होगी। उनकी संवाद की स्थिति कैसी होगी। अर्लो अपने समूह का सबसे जवान किरदार है। इस परिवार में मां है बाप है। और तीन बच्चे भी हैं। वो किसान हैं। वो सर्दियों के लिए भोजन बचाकर रखना चाहते हैं। मगर इंसान के बच्चे हमेशा उनकी इस कोशिश को नाकाम साबित कर देते हैं। इसलिए डैड और अर्लो ने तय किया है कि पेस्ट को इस बार पकड़ लेंगे। मगर वो खुद ही इसमें उलझ जाते हैं। फिल्म में कुछ फोटो बेहद आकर्षक और मौलिक नजर आते हैं। बैकग्राउंड का एडवेंचर कमाल का है। विजुअल कमाल के हैं। यंग लोगों को ये मनोरंजन अच्छा लगेगा। "
फिल्‍म रिव्‍यू: कजरिया (3.5 स्‍टार), 3.5, फिल्म 'कजरिया' बेहद प्रासंगित विषय को उठाती है। इसमें कन्या भ्रूण हत्या की बात की गई है। इसके साथ ही कई मुद्दें पर भी ये प्रकाश डालती है। मसलन महिलाएं दिन-प्रतिदिन होने वाले अनुभवों में क्या कुछ झेलती हैं उसकी भी बात करती है। मीरा का किरदार निभाया है रिद्धिमा सूद ने। वो दिल्ली की एक महत्वकांक्षी रिपोर्टर है। वो हरियाणा से ताल्लुक रखती है। यहां के लोग हर साल एक खास पूजा रखते हैं। मीरा यहां पर लीड करती नजर आती है। वो कजरिया के साथ ऐसा जादू करने वाली महिला का सामना करती हैं जिस पर फीमेल बेबी को मारने का आरोप लगाया जाता है। मीरा अपनी सोच के उत्साह में जल्दी से निष्कर्ष पर पहुंच जाती है कि किस तरह कजरिया एक डायन है और उसे मृत्युदंड मिलना चाहिए। इसके बाद ही मीरा को अहसास होता है कि उसने मूर्खता दिखाई है। मगर अब तक बहुत देर हो चुकी होती है। इस वाकये के बाद मीरा को अपने जीवन में लौटने में ही दिक्कतों का सामना करना पड़ता है। मीरा को उसका बॉयफ्रेंड एग्रेसिव तौर पर नियंत्रित करता है। आनंद यह दर्शाता है कि महिलाओं का शोषण केवल गांव में ही नहीं होता है। मगर कई अमीर और शहरी परिवारों में भी होता है। फिल्म में परफॉर्मेंस शानदार है। मीनू हुडा ने कजरिया का रोल निभाया है जो कि परफेक्ट के करीब है। कुलदीप रूहिल ने बनवारी का रोल निभाया है। ये वो आदमी है जो कजरिया का शोषण करता है। एक गंभीर मुद्दे को उठाने की बेहतरीन कोशिश की गई है। देश में इस विषय की चिंता होनी ही चाहिए। 
फिल्म रिव्यू: एंग्री इंडियन गॉडेसेस (3 स्टार),2.5," हिंदी फिल्मों में पुरुष किरदारों के भाईचारे और दोस्ती पर फिल्में बनती रही हैं। यह एक मनोरंजक विधा(जोनर) है। महिला किरदारों के बहनापा और दोस्ती की बहुत कम फिल्में हैं। इस लिहाज से पैन नलिन की फिल्म ‘एंग्री इंडियन गॉडेसेस’ एक अच्छी कोशिश है। इस फिल्म में सात महिला किरदार हैं। उनकी पृष्ठभूमि अलग और विरोधी तक हैं। कॉलेज में कभी साथ रहीं लड़कियां गोवा में एकत्रित होती हैं। उनमें से एक की शादी होने वाली है। बाकी लड़कियों में से कुछ की शादी हो चुकी है और कुछ अभी तक करिअर और जिंदगी की जद्दोजहद में फंसी हैं। पैन नलिन ने उनके इस मिलन में उनकी जिंदगी के खालीपन, शिकायतों और उम्मीेदों को रखने की कोशिश की है। फिल्म की शुरुआत रोचक है। आरंभिक मोटाज में हम सातों लड़कियों की जिंदगी की झलक पाते हैं। वे सभी जूझ रही हैं। उन्हें इस समाज में सामंजस्य बिठाने में दिक्कतें हो रही हैं, क्योंकि पुरुष प्रधान समाज उनकी इच्छाओं को कुचल देना चाहता है। तरजीह नहीं देता। फ्रीडा अपनी दोस्तोंं सुरंजना, जोअना, नरगिस, मधुरिता और पैम को अपनी शादी के मौके पर बुलाती है। फ्रीडा की बाई लक्ष्मी उन सभी की देखभाल करती है। उसकी भी एक जिंदगी और उस जिंदगी के संघर्ष हैं। हिंदी फिल्मोंं में विभिन्न तबकों की औरतों के स्ट्रगल की समानताएं(महेश भट्ट की अर्थ) दिखाई जाती रही हैं। ऐसी जाहिर समानताओं के पीछे सही तर्क और आधार न हो तो कोशिश बेमानी लगती है। इस फिल्म में लक्ष्मी का ट्रैक ऐसी ही चिप्पी है। बहरहाल, पैन नलिन ने बाकी किरदारों के साथ महिलाओं से जुड़ी समस्याओं को स्वर दिया है। स्त्रियों की समलैंगिकता का भी मुद्दा आता है। हिंदी फिल्मों में लड़कियों की दुनिया में झांकने के अवसर कम मिलते हैं। हिंदी सिनेमा के आम दर्शकों के लिए यह एक उद्घाटन की तरह होगा। लड़कियों के संवादों और बातचीत पर उन्हें हंसी आ सकती है। वे चकित भी हो सकते हैं। फिल्म के एक प्रसंग में पड़ोस के एक लड़के को निहारती लड़कियों की बातचीत दिलचस्प है। इसके अलावा पुरुषों के प्रति उनकी टिप्पणियों से उनके अंदर जमा गुस्से का भी इजहार होता है। पैन नलिन संकोच नहीं करते। और न ही उनके किरदार और उन्हें निभा रही अभिनेत्रियां किसी प्रकार की झेंप महसूस करती हैं। हम उनके अधूरेपन के साथ उनकी ख्वाहिशों और दम-खम से भी परिचित होते हैं। फिल्म में कई नाटकीय प्रसंग हैं। पैन नलिन समाज पर कटाक्ष करने से भी नहीं चूकते। इस फिल्म की खूबी है कि कोई नायिका नहीं है, लेकिन वही खूबी एक समय के बाद दिशाहीन होकर एक ही दायरे में चक्केर लगाने लगती है। दोस्ती की चहारदीवारी से जब लेखक-निर्देशक बाहर निकलते हैं तो पुराने घिसे-पिटे मुद्दे में उलझ जाते हैं। दूसरे किरदार आते हैं और कहानी एक घटना में बह जाती है। फिल्म का आखिरी हिस्सा कमजोर और मुख्य कहानी से अलग है। सीमाओं और बिखराव के बावजूद पैन नलिन की इस कोशिश की सराहना की जानी चाहिए कि उन्होंने कुछ नया सोचा और उसे पेश किया। फिल्म में कोई भी मशहूर चेहरा नहीं है। उसकी जरूरत भी नहीं थीं। अन्यथा हम सामान्य किरदारों की जगह विशेष कलाकारों को देखने लगते और उनकी आपस में नाप-तौल करने लगते। सभी ने बेहतर काम किया है। खास कर लक्ष्मीे बनी राजश्री देशपांडे और मणुरिता की भूमिका में अनुष्का मनचंदा अपने किरदारों की सघनता की वजह से याद रह जाती हैं। abrahmatmaj@mbi.jagran.com "
फिल्म रिव्यूः द हंगर गेम्स : मॉकिंगजे पार्ट 2 (3 स्टार),2.5," 'मॉकिंगजे पार्ट 1' फिल्म दूसरे हिस्से के मुकाबले कुछ कमजोर थी। पहली फिल्म की प्रक्रिया पूरी तरह से अव्यवस्थित थी। मगर हां दूसरे हिस्से में सारी चीजें व्यवस्थित नजर आती है। इसमें मेकर्स ने जुड़ाव दर्शाया है। यह बात अच्छी भी लगी है। यह वो बात है जिसके बूते फिल्म का तीसरा हिस्सा भी लाया जा सकेगा। कारण कि दर्शकों में इसे देख निश्चित रूप से जिज्ञासा तो जागेगी। केटनिस (लॉरेन्स) अपने पुराने प्रेमी से उबर रही है। पीता उसे मारने की कोशिश भी करता है मगर उसके पास उसके सहयोगी है जो उसे बचाने के लिए प्रयासरत हैं। फिल्म का दूसरा हिस्सा कुछ खींचा हुआ सा लगता है। यह ज्यादा जुड़ा हुआ लगता है। जितने भी बातें फिल्म में ढ़ीली छुट गई वो एकाएक इसमें बंधी सी दिखाई देती है। केटनीस-पीता और गाले के बीच एक लव ट्रेंगल है। बावजूद इसके केटनीस जैसे-तैसे अपने गोल को प्राप्त करने के लिए प्रयासरत नजर आती हैं। फिल्म में स्पेशल इफेक्ट एक्शन सीन के साथ अच्छे लगते हैं। मगर इनमें बहुत नयापन नहीं है। परफॉर्मेंस जो है वो लोगों के साथ कनेक्ट जल्दी करती है। बाकी बातों को छोड़ भी दिया जाए तो ए लिस्ट एक्टर्स अच्छे नजर आए हैं। युद्ध की गंभीरता को बखूबी दर्शाया गया है। फिल्म का निर्देशन फ्रांसिस लॉरेन्स ने किया है। फिल्म के सितारों में जेनिफर लॉरेन्स, जोश हचरसन, लियाम हेमस्वार्थ, वूडी हार्लेसन, एलिजाबेथ बैंक्स, जूलियाना मूर, फिलीप सेमोर, जेफ्री राइट, स्टेनली टूसी, डॉनल्ड सदरलैंड, टॉबी जोन्स, सेम क्लेफिन, जेना मेलोना, नतालिया डोर्मर, गेवेंडोलाइन क्रिस्टी, माइकल फोर्ब्स, माहेर्षला अली शामिल हैं। "
फिल्म रिव्यू: क्रीड (3 स्टार),2.5," वार्नर ब्रदर्स जानते हैं कि चालीस साल की उम्र के बाद भी किसी बात को कैसे कैश किया जा सकता है। सिल्वेस्टर स्टेलॉन पिछले कुछ सीक्वल को सफल बनाते आए हैं। इस बार डायरेक्टर नया है। रेयान कूग्लर ने कहानी को स्थापित किया है। नए डायरेक्शन के बाद भी कुछ नई चीजें इसमें देखने को मिल रही है। एडोनिस क्रीड का किरदार निभाया है माइकल बी जॉर्डन ने। वो एक भूतपूर्व हेवी वेट चैम्पियन का नाजायज बेटा है। चैम्पियन है अपोलो क्रीड। वो स्टेट रिफार्म के दौरान कई मुश्किलों से गुजरा हैं। उसकी विधवा पत्नी की केवल एक इच्छा है। वो चाहती हैं कि उसका बेटा इस खेल से बिल्कुल दूर रहे, जिसके कारण उसके पिता की मौत हुई थी। मगर बच्चा जो कि एक जवान लडका है, वो अपने आपको इस बात से रोक नहीं पाता है। एडोनिस अपनी नौकरी को छोड़कर फिल्डेल्फिया की ओर रुख करता है। यहां उसकी मुलाकात होती है अपने दिवंगत पिता के बेस्ट फ्रेंड से। यह किरदार सिलवेस्टर स्टेलॉन ने निभाया है, जिसका नाम रॉकी बल्बुआ है। वो इसी में अपना ट्रेनर देखता है। बल्बुआ फिलहाल एक सफल रेस्त्रां संचालित कर रहा होता है। वो वापस पुरानी दुनिया में नहीं लौटना चाहता है मगर जवान क्रीड का समर्पण देख वो एक झलक भर दिखाने के लिए तैयार हो जाता है। इसके बाद ये दोनों खुशी से एक बड़े टाइटल के लिए तैयारी करना शुरू करते हैं। मगर यहां इस बात का खासा ध्यान रखा गया है कि फिल्म में पुरानी परिपाटी को न दोहराते हुए कुछ नया किया जाए। फिल्म में पारंपरिक फॉर्मूले के अलावा भी कुछ नया है जो देखने को मिलता है। एक और अच्छी बात यह है कि यहां पर उम्रदराज स्टेलॉन को बॉक्सिंग रिंग में नहीं उतारा गया है। उन्हें केवल वो काम दिया गया जो उनके लिए जरूरी था। स्टेलॉन जहां मार्गदर्शन की भूमिका में हैं वहीं दूसरी तरफ माइकल जॉर्डन पूरी मेहनत में लगा रहता है। माइकल अपने पिता की विरासत को बनाए रखने के लिए पूरी तरह से तल्लीन रहता है। वो कोशिश में रहता है कि किसी तरह अपने पिता की साख को बनाए रखें। फिल्म का बहुत बड़ा हिस्सा रॉकी और डॉनी के बीच सांमजस्य स्थापित करने में ही बीत जाता है। डायरेक्टर ने भी फिल्म के इस बड़े हिस्से को और भी ज्यादा प्रभावी बनाने के लिए खूब मेहनत की है। मगर दुर्भाग्य से बाकी बातों के लिए फिर फिल्म में स्पेस ही खत्म हो जाता है। फिल्म में 'रॉकी' का फार्मुला भी कहीं-कहीं दिखाई देता है। फिल्म में रोमांस के सीन से ज्यादा दिक्कत लड़ाई वाले हैं क्योंकि इसके साथ दर्शक जुड़ ही नहीं पाते। बावजूद इसके यह प्रयास अच्छा है। पुराने स्टूडियो की नई फिल्म आपको देखने को मिलेगी। "
फिल्म रिव्यू: तमाशा (3.5 स्टार),2.5," इम्तियाज अली ने रणबीर कपूर और दीपिका पादुकोण जैसे दो समर्थ कलाकारों के सहारे प्रेम और अस्मिता के मूर्त-अमूर्त भाव को अभिव्यकक्ति दी है। सीधी-सपाट कहानी और फिल्मों के इस दौर में उन्होंने जोखिम भरा काम किया है। उन्होंने दो पॉपुलर कलाकारों के जरिए एक अपारंपरिक पटकथा और असामान्य चरित्रों को पेश किया है। हिंदी फिल्म का आम दर्शक ऐसी फिल्मों में असहज हो जाता है। फिल्म देखने के सालों के मनोरंजक अनुभव और रसास्वादन की एकरसता में जब भी फेरबदल होता है तो दर्शक विचलित होते हैं। जिंदगी रुटीन पर चलती रहे और रुटीन फिल्मों से रुटीन मनोरंजन मिलता रहे। आम दर्शक यही चाहते हैं। इम्तियाज अली ने इस बार अपनी लकीर बदल दी है। उन्होंने चेहरे पर नकाब चढ़ाए अदृश्य मंजिलों की ओर भागते नौजवानों को लंघी मार दी है। उन्हें यह सोचने पर विवश किया है कि क्यों हम सभी खुद पर गिरह लगा कर स्वयं को भूल बैठे हैं? वेद और तारा वर्तमान पीढ़ी के प्रतिनिधि हैं। परिवार और समाज ने उन्हें एक राह दिखाई है। उस राह पर चलने में ही उनकी कामयाबी मानी जाती है। जिंदगी का यह ढर्रा चाहता है कि सभी एक तरह से रहें और जिएं। शिमला में पैदा और बड़ा हुआ वेद का दिल किस्सों -कहानियों में लगता है। वह बेखुदी में बेपरवाह जीना चाहता है। इसी तलाश में भटकता हुआ वह फ्रांस के कोर्सिका पहुंच गया है। वहां उसकी मुलाकात तारा से होती है। तारा और वेद संयोग से करीब आते हैं, लेकिन वादा करते हैं कि वे एक-दूसरे के बारे में न कुछ पूछेंगे और न बताएंगे। वे झूठ ही बोलेंगे और कोशिश करेंगे कि जिंदगी में फिर कभी नहीं मिलें। वेद की बेफिक्री तारा को भा जाती है। उसकी जिंदगी में बदलाव आता है। उन दोनों के बीच स्पार्क होता है, लेकिन दोनों ही उसे प्यार का नाम नहीं देते। जिंदगी के सफर में वे अपने रास्तों पर निकल जाते हैं। तारा मोहब्बदत की कशिश के साथ लौटती है और वेद जिंदगी की जंग में शामिल हो जाता है। एक अंतराल के बाद फिर से दोनों की मुलाकात होती है। तारा पाती और महसूस करती है कि बेफिक्र वेद जिंदगी की बेचारगी को स्वीकार कर मशीन बन चुका है। वह इस वेद को स्वीकार नहीं पाती। वेद के प्रति अपने कोमल अहसासों को भी वह दबा जाती है। तारा की यह अस्वीकृति वेद को अपने प्रति जागरूक करती है। वह अंदर झांकता है। वह भी महसूस करता है कि प्रोडक्ट मैनेजर बन कर वह दुनिया की खरीद-फरोख्ते की होड़ में शामिल हो चुका है, क्योंकि अभी कंट्री और कंपनी में फर्क करना मुश्किल हो गया है। कंट्री कंपनी बन चुकी हैं और कंपनी कंट्री। इम्तियाज की ‘तमाशा’ बेमर्जी का काम कर जल्दी से कामयाब और अमीर होने की फिलासफी के खिलाफ खड़ी होती है। रोजमर्रा की रुटीन जिंदगी में बंध कर हम बहुत कुछ खो रहे हैं। तारा और वेद की जिंदगी इस बंधन और होड़ से अलग नहीं है। उन्हें इस तरह से ढाला जाता है कि वे खुद की ख्वाहिशों से ही बेखबर हो जाते हैं। इम्तियाज अली के किरदार उनकी पहले की फिल्मों की तरह ही सफर करते हैं और ठिकाने बदलते हैं। इस यात्रा में मिलते-बिछुड़ते और फिर से मिलते हुए उनकी कहानी पूरी होती है। उनके किरदारों में बदलाव आया है, लेकिन शैली और शिल्प में इम्तियाज अधिक भिन्नता नहीं लाते। इस बार कथ्य की जरूरत के अनुरास थिएटर और रंगमंचीय प्रदर्शन के तत्व उन्होंने फिल्म में शामिल किए हैं। कलाकरों के अंतस और आत्मसंघर्ष को व्यक्त करने के लिए उन्हें इसकी जरूरत पड़ी है। संभावना थी कि वे संवादों में दार्शनिक हो जाते, लेकिन उन्होंने आमफहम भाषा और संवादों में गहरी और परिवर्तनकारी बातें कही हैं। यह फिल्म रणबीर कपूर और दीपिका पादुकोण के परफॉर्मेंस पर निर्भर करती है। उन दोनों ने कतई निराश नहीं किया है। वे स्क्रिप्ट की मांग के मुताबिक अपने दायरे से बाहर निकले हैं और पूरी मेहनत से वेद और तारा को पर्दे पर जीवंत किया है। यह नियमित फिल्म नहीं है, इसलिए उनके अभिनय में अनियमितता आई है। छोटी सी भूमिका में आए इश्तयाक खान याद रह जाते हैं। उनकी मौजूदगी वेद को खोलती और विस्तार देती है। ‘तमाशा’ हिंदी फिल्मों की रेगुलर और औसत प्रेम कहानी नहीं है। इस प्रेम कहानी में चरित्रों का उद्बोधन और उद्घाटन है। वेद और तारा एक-दूसरे की मदद से खुद के करीब आते हैं। फिल्म का गीत-संगीत असरकारी है। इरशाद ने अपने गीतों के जरिए वेद और तारा के मनोभावों को सटीक अभिव्यक्ति दी है। एआर रहमान ने पार्श्व संगीत और संगीत में किरदारों की उथल-पुथल को सांगीतिक आधार दिया है। फिल्म को बारीकी से देखें तो पता चलेगा कि कैसे पार्श्व संगीत कलाकारों परफॉर्मेंस का प्रभाव बढ़ा देता है। ‘तमाशा’ के गीतों में आए शब्द भाव और अर्थ की गहराई से संपन्न हैं। इरशाद की खूबी को एआर रहमान के संगीत ने खास बना दिया है। अवधिः 151 मिनट abrahmatmaj@mbi.jagran.com "
फिल्म रिव्यू: स्पेक्टर (3 स्टार),2.5," डेनियल क्रेग के लिए चौथी और बॉन्ड सीरीज की ये 24वीं फिल्म है। साल 2006 में आई 'केसिनो रॉयल' के बाद आई 'स्कायफॉल'। अब हमारे बीच है 'स्पेक्टर'। फिल्म संतोषजनक है। कारण ये है कि एक बार फिर कुछ नया दर्शकों को देखने को मिलेगा। इस बार बॉन्ड सीरीज में अजीब तालमेल देखने को मिला है। पचास साल की मोनिका बेलूची है तो बीस साल की लिया सेडॉक्स भी। बॉन्ड इन दोनों ही सुंदरियों के बीच एक्शन और इमोशन के साथ आगे बढ़ता दिखता है। बावजूद इसके बॉन्ड नई जनरेशन को अपनी ओर आकर्षित करने में कामयाब है।इस फिल्म में बॉन्ड ने भी कोशिश की है कि अपने पुराने घटनाक्रम से आगे बढ़ते हुए कुछ नया करें। 'स्पेक्टर' से आशय है 'स्पेशल एक्जीक्यूटिव फॉर काउंटर इंटीलिजेंस, टेररिज्म, रिवेंज और एक्सटॉर्शन' है। ये फिल्म पारंपरिक 'आइरिस' सीक्वेंस के साथ शुरू होती है। थ्रिलिंग एक्शन सीक्वेंस नजर आते हैं। कुछ इंटेस सीन सामने आते हैं। बॉन्ड का पीछा करता हुआ सीन जिसमें मैक्सिकन प्लाजा नजर आता है। यह बात ही उम्मीदों से भर देती है। मगर इसके बाद ऐसा कुछ भी नहीं होता जो बहुत ज्यादा आकर्षित कर दें। बॉन्ड यहां पर भी हाई-फाई लक्झरी एसेसरीज से लेस नजर आता है। मगर यह बातें नाकाफी है थ्रिल पैदा करने के लिए। एक्शन-सीक्वेंस से बात बनती है मगर गति नहीं पकड़ती। फ्रेंचाइजी की जड़े यहां पर देखने को मिलती है। बॉन्ड यहां पर ज्यादा रोमांटिक नजर आता है। वो प्यार भी करता है। फिल्म अपनी ही इमेज से बाहर आने की कोशिश करती नजर आती है। क्रेग ने अपने बूते एक स्टैंडर सेट किया है। 'स्कायफाल' में यह नजर भी आता है। मगर यहां वो कुछ कमजोर है। फिल्म में से इमोशनल अटैचमेंट नदारद हैं। एक्शन जरूर ना भूलने वाला सीक्वेंस है क्योंकि ये कमाल का है। फिल्म में लिया सेडॉक्स और मोनिका बेलूची ने सेंसुअलिटी को नया एंगल दिया है। सैम स्मिथ का सॉन्ग ठीक से फिट नहीं बैठता। जहां तक सवाल फिल्म के इफेक्ट का है तो यह प्लॉट कुछ ज्यादा ही बड़ा हो गया है। इसी कारण फिल्म भी कुछ लंबी लगती है। यह बॉन्ड कुछ ऐसा लगता है मानो जवानों के बीच अपनी बढ़ती उम्र के साथ लड़ाई लड़ रहा हो। "
फिल्‍म: सीक्रेट इन देअर आइज (2.5 स्‍टार),2.5," यह फिल्म अर्जेंटियन फिल्म पर बेस्ड है जिसने ऑस्कर भी जीता था। हालिया रिलीज फिल्म में बिली रे ने निर्देशन के साथ ही लेखन भी किया है। साल 2010 में आई थी मूल फिल्म जिसमें मर्डर, भ्रष्टाचार और अनैतिक गतिविधियां थी। संस्कृति के दौर में बात की जाए तो यही सायकोलॉजी को दर्शाती भी है। बिल रे का यह वर्जन कहीं न कहीं 9-11 की याद दिलाता है। यहां आतंकी हमला है। अर्जेंटिना के राजनैतिक हालात। साल 1974 में कहानी शुरू होती है। जो 25 सालों तक सतत चलती है। मगर यहां एक बदलाव भी है। कई केस जिनकी जांच चल रही है। एक मृत बच्ची एकाएक जांचकर्ता अधिकारी की बेटी निकल जाती है। यह किरदार जूलिया रॉबर्ट्स ने निभाया है। यहां बलात्कार और हत्या का मामला देखने को मिलता है। साल 2002 में लॉस एंजिल्स में एक मस्जिद के किनारे एक बच्ची की लाश मिलती है। चूंकि पैरेन्ट्स ही जांचकर्ता अधिकारी के तौर पर शामिल हो जाते हैं तो ऐसे में इसकी गंभीरता बढ़ना भी लाजमी है। दूसरे जांचकर्ता के तौर पर रे कास्टेन और निकोल किडमैन शामिल है। एजीफोर और किडमैन अच्छे हैं। मगर कैमरावर्क कुछ लचीला है। फिल्म का अंत भी बहुत रोचक नहीं है। कुछ भी ऐसा नहीं है जो बहुत ही यादगार हो। "
फिल्म रिव्यू: एक्स - पास्ट इज प्रेजेंट (3 स्टार),2.5," यह फिल्म रोचक प्रयोग से कुछ ज्यादा है। इसमें 11 फिल्ममेकर्स ने एक ही विषय में दिलचस्पी दिखाई है। उम्रदराज फिल्ममेकर रजत कपूर कमिटमेंट से भयभीत है। उन्हें रहस्यमयी तौर पर 'के' कहा जाता है। वो अपने आपको एक ऐसा आर्टिस्ट मानते हैं जो कहीं से भागा हुआ है। उसका जीवन ही कुछ ऐसा है जिसमें कई परतें हैं। कई कहानियां गुत्थमगुत्था है। अपने जीवन के बीच 'के' की मुलाकात एक यंग वुमन से होती है जिसका नाम है आस्था (अदिती चेंगप्पा)। यह मुलाकात एक बार में होती है। वो बहुत ही सादगी से 'के' को उसी के पुराने जीवन में ले जाती है जहां कई महिलाएं उसके जीवन में आई हैं। यहां कई बार दिल भी टूटा, निराशा भी हुई एक प्रक्रिया सी चलती रही जो दायरों को तोड़ती और असुरक्षा को बढाती नजर आईं। इस सेगमेंट का निर्देशन सुधीश कामत ने किया है। फिल्म की खासियत यह है कि एक ही व्यक्तित्व के कई पहलू यहां देखने को मिलते हैं। यहां आपको कविता और नाटक दोनों का ही अनुभव करने को मिलेगा। इसका निर्देशन प्रतीम डी गुप्ता ने किया है। नौजवान 'के' के जीवन में कई प्रेम कहानियां हैं। वो कई तरह के अनुभव करता है। इस 'के' का किरदार अंशुमन झा ने निभाया है। वो एकाएक आकर्षित हो जाता है तमिल बोलने वाली लड़की 'बेल्ले' से। यह किरदार स्वरा भास्कर ने निभाया है। इसके बाद उसकी एक और गर्लफ्रेंड सामने आती हैं जिसका किरदार हुमा कुरैशी ने निभाया है। वो भी अपनी दायरे को तोड़ती हुई आगे बढ़ती है। इस सेगमेंट का निर्देशन राजा सेन ने किया है। इसके बाद सामने आती हैं 'के' की एग्रेसिव पत्नी। वो अपने झूठे और मक्कार पति से पीछा छुड़ाना चाहती है। इस सेगमेंट का निर्देशन राजश्री ओझा ने किया है। इसके बाद 'के' एकाएक मैड की ओर आकर्षित हो जाता है। इस सेगमेंट का निर्देशित क्यू ने किया है। फिल्म की नियमितता एकाएक खो सी जाती है। सिनेमेटोग्राफर्स और उनकी स्टाइल को धन्यवाद। वो आपकी आंखों को वो सूकून दिलवाते हैं जिससे आप यह देख पाने में कामयाब होते हैं। साथ ही यह एक बढ़िया प्रयास भी है जहां एक कहानी से दूसरी कहानी में लाने की बात की गई है। दुर्भाग्य से यहां भी एक बात है जो बार-बार परेशान करती हैं वो यह कि कैमरा अकारण ही घूम-फिरकर महिलाओं के शरीर पर ही अटका हुआ दिखता है। कपूर ने अपना रोल अच्छा किया है। महिलाओं के लिए ज्यादा कहना मुश्किल है क्योंकि कुछ ही समय के लिए स्क्रीन पर नजर आई हैं। हुमा, राधिका और स्वरा ने अपने रोल संभाले हैं। एक नए अनुभव के लिए यह फिल्म अच्छी है। शुभा शेट्टी साहा "
फिल्म रिव्यू: प्रेम रतन धन पायो(3.5 स्टार),2.5," ‘प्रेम रतन धन पायो’ सूरज बड़जात्या की रची दुनिया की फिल्म है। इस दुनिया में सब कुछ सुंदर, सारे लोग सुशील और स्थितियां सरल हैं। एक फिल्मी लोक है, जिसमें राजाओं की दुनिया है। उनके रीति-रिवाज हैं। परंपराओं का पालन है। राजसी ठाट-बाट के बीच अहंकार और स्वार्थ के कारण हो चुकी बांट है। कोई नाराज है तो कोई आहत है। एक परिवार है, जिसमें सिर्फ भाई-बहन बचे हैं और बची हैं उनके बीच की गलतफहमियां। इसी दुनिया में कुछ साधारण लोग भी हैं। उनमें प्रेम दिलवाला और कन्हैया सरीखे सीधे-सादे व्यक्ति हैं। उनके मेलजोल से एक नया संसार बसता है, जिसमें विशेष और साधारण घुलमिल जाते हैं। सब अविश्वसनीय है, लेकिन उसे सूरज बड़जात्या भावनाओं के वर्क में लपेट कर यों पेश करते हैं कि कुछ मिनटों के असमंजस के बाद यह सहज और स्वाभाविक लगने लगता है। सूरज बड़जात्या ने अपनी सोच और अप्रोच का मूल स्वभाव नहीं बदला है। हां, उन्होंने अपने किरदारों और उनकी भाषा को मॉडर्न स्वर दिया है। वे पुरानी फिल्मों की तरह एलियन हिंदी बोलते नजर नहीं आते। हालांकि शुरू में भाषा(हिंग्लिश) की यह आधुनिकता खटकती है। सूरज बड़जात्या दर्शकों को आकर्षित करने के बाद सहज रूप में अपनी दुनिया में लौट आते हैं। फिल्म का परिवेश, भाषा, वेशभूषा और साज-सज्जा रजवाड़ों की भव्यता ले आती है। तब तक दर्शक भी रम जाते हैं। वे प्रेम के साथ राजसी परिवेश में खुद को एडजस्ट कर लेते हैं। सूरज बड़जात्या के इस हुनरमंद शिल्प में रोचकता है। याद नहीं रहता कि हम ने कुछ समय पहले सलमान खान की ‘दबंग’, ’बॉडीगार्ड’ और ‘किक’ जैसी फिल्में देखी थीं। सूरज बड़जात्या’ बहुत खूबसूरती से सलमान को प्रेम में ढाल देते हैं। ‘प्रेम रतन धन पायो’ का रूपविधान का आधार रामायण है। फिल्म की कथाभूमि भी अयोध्या के आसपास की है। रामलीला का रसिक प्रेम राजकुमारी मैथिली के सामाजिक कार्यो से प्रभावित है। वह उनके रूप का भी प्रशंसक है। वह उनके उपहार फाउंडेशन के लिए चंदा एकत्रित करता है। वह चंदा देने और मैथिली से मिलने अपने दोस्त कन्हैया के साथ निकलता है। घटनाएं कुछ यों घटती हैं कि उसे नई भूमिका निभानी पड़ती है। अपनी प्रिय राजकुमारी के लिए वह नई भूमिका के लिए तैयार हो जाता है। हम देखते हैं कि वह साधारण जन के कॉमन सेंस से राज परिवार की जटिलताओं को सुलझा देता है। वह उनके बीच मौजूद गांठों को खोल देता है। वह उन्हें उनके अहंकार और स्वार्थ से मुक्त करता है। कहीं न कहीं यह संदेश जाहिर होता है कि साधारण जिंदगी जी रहे लोग प्रेम और रिश्तों के मामले में राजाओं यानी अमीरों से अधिक सीधे और सरल होते हैं। ‘प्रेम रतन धन पायो’ का सेट कहानी की कल्पना के मुताबिक भव्य और आकर्षक है। सूरज बड़जात्या अपने साधारण किरदारों को भी आलीशान परिवेश देते हैं। उनकी धारणा है कि फिल्म देखने आए दर्शकों को नयनाभिरामी सेट दिखें। लोकेशन की भव्यता उन्हें चकित करे। इस फिल्म का राजप्रसाद और उसकी साज-सज्जा में भव्यता झलकती है। रियल सिनेमा के शौकीनों को थोड़ी दिक्कत हो सकती है, लेकिन हिंदी सिनेमा में मनोरंजन का यह एक प्रकार है, जिसे अधिकांश भारतीय पसंद करते हैं। सूरज बड़जात्या की फिल्मों में नकारात्मकता नहीं रहती। इस फिल्म में उन्होंने चंद्रिका के रूप में एक नाराज किरदार रखा है। राजसी परिवार से जुड़ी होने के बावजूद वह सामान्य जिंदगी पसंद करती है, लेकिन अपना हक नहीं छोड़ना चाहती। सूरज बड़जात्या अपनी फिल्म में पहली बार समाज के दो वर्गों के किरदारों को साथ लाने और सामान्य से विशेष को प्रभावित होते दिखाते हैं। यह कहीं न कहीं उस यथार्थ का बोध भी है, जो वर्तमान परिवेश और मॉडर्निटी का असर है। हिंदी फिल्मों में सिर्फ मूंछें रखने और न रखने से पहचान बदल जाती है। इस फिल्म के अनेक दृश्यों में कार्य-कारण खोजने पर निराशा हो सकती है। तर्क का अभाव दिख सकता है, लेकिन ऐसी फिल्में तर्कातीत होती हैं। ‘प्रेम रतन धन पायो’ सूरज बड़जात्या की फंतासी है। सलमान खान प्रेम और विजय सिंह की दोहरी भूमिकाओं में हैं। उन्होंने दोनों किरदारों में स्क्रिप्ट की जरूरत के मुताबिक एकरूपता रखी है। हां, जब प्रेम अपने मूल स्वभाव में रहता है तो अधिक खिलंदड़ा नजर आता है। सोनम कपूर की मौजूदगी सौंदर्य और गरिमा से भरपूर होती है। भावों और अभिव्यक्ति की सीमा में भी वह गरिमापूर्ण दिखती हैं। सूरज बड़जात्या ने उनकी इस छवि का बखूबी इस्तेमाल किया है। नील नितिन मुकेश के किरदार को अधिक स्पेस नहीं मिल सका है। स्वरा भास्कर अपने किरदार को संजीदगी से निभा ले जाती हैं। उनका आक्रोश वाजिब लगता है। अनुपम खेर लंबे समय के बाद अपने किरदार में संयमित दिखे हैं। गीत-संगीत फिल्म में दृश्यों और किरदारों के अनुरूप है। दो गानें अधिक हो गए हैं। उनके बगैर भी फिल्म ऐसी ही रहती। इस बार अंताक्षरी तो नहीं है, लेकिन उसकी भरपाई के लिए फुटबॉल मैच है। अवधिः 174 मिनट abrahmatmaj@mbi.jagran.com "
फिल्म रिव्यू: होटल ट्रांसेल्वेनिया 2 (2 स्टार),2.5,"निर्देशकः जेंडी टर्टाकोवस्की मॉन्सटर कॉमेडी एक बार फिर से दर्शकों के बीच पहुंच चुकी है। इस बार कुछ अलग है। जो अच्छा भी लगता है। थोड़ी मजेदार है और थोड़ी क्यूट। बावजूद इसके फिल्म आपको फुसलाती प्रतीत होती है। ड्राकूला अपने खतरे को लेकर ज्यादा कठोर नहीं है। अब तो मानव मेहमानों को भी छूट मिली हुई है। एक वेंपायर है जिसकी प्रशंसा की जानी चाहिए। कारण कि यह वेंपायर की परंपरा को आगे बढ़ाते हुए नहीं प्रतीत होती है। ड्राकूला की बेटी हैं माविस। उसका एक बॉयफ्रेंड है जॉनाथन। यह एक आदमी है। यह पहला मौका होता है जब होटल के दरवाजे किसी व्यक्ति के लिए खुलते हैं। माविस के बेटे डेनिस भी इस पारंपरिक पेशे में फंसते प्रतीत नहीं होते हैं। डायरेक्टर जेंडी टर्टाकोवस्की हैं। आवाज देने वाले सितारों में एडम सेंडलर, सेलेना गोमेज, केविन जेम्स, स्टीव बुचेमी, एंडी सेमबर्ग, डेविड स्पेड, फ्रेन ड्रेचर, मेल ब्रूक्स, कीजन-माइकल की, क्रिस कट्टन और जूलिया ली वोल्वो। इस बार एडम सेंडलर एक बार फिर रॉबर्ट स्मिगल के साथ काम करते हुए नजर आए हैं। इसलिए जोक्स भी उसी अंदाज में पेश हुए हैं। कहानी कहने का तरीका भी डल ही है। कई बार इसमें रुकाव या ठहराव सा दिखाई पड़ता है। यही कारण है कि इसमें गति नहीं बन पाती। सीजीआई एनिमेशन भी क्यूट है। मगर यह पिक्सर या डिज्नी की तुलना का नहीं दिखाई देता। वोकल कास्ट मजेदार है। मगर इसमें भी तारतम्य नहीं है। मगर बावजूद इसके लचीलापन होने के कारण दर्शक कहीं भी इससे बंध नहीं पाते। क्लाइमैक्स अच्छा है। बावजूद इसके इसमें ऐसा कुछ भी नहीं है जिसे आप दोबारा देखना चाहे। -जॉनसन थॉमस "
फिल्म रिव्यू: ही नेम्ड मी मलाला (2.5 स्टार),2.5," दुनिया की सबसे युवा प्रतिभागी मलाला युसुफजई, जिसे नोबल प्राइज प्राप्त हुआ। उन पर डेविस गगनहेम ने एक डाक्यूमेंट्री बनाई है। पाकिस्तान की यंग एक्टिविस्ट को कई तरह के हमलों का शिकार होना पड़ा है। बावजूद इसके मलाला ने लड़कियों के समान अधिकारों के लिए अपनी लड़ाई जारी रखी है। वो एक प्रेरणादायी व्यक्तित्व है। इस बात में कोई दो राय नहीं है। बावजूद इसके गगनहेम ने नोबल पर फोकस न करते हुए मलाला के आम जीवन पर फोकस किया है। इसका उद्देश्य निश्चित रूप से यह रहा होगा कि मलाला के ऊपर पहले भी बहुत कुछ लिखा जा चुका है। समाचार पत्रों की हेडलाइन्स हो या फिर विशेष कवरेज। इन सभी में मलाला रही है। ऐसे में उनका फोकस था कि कुछ अलग बताया जाए। यह बात भी स्पष्ट है कि युसुफजई की कहानी निश्चित रूप से प्रेरणादायी है। आप इसे किसी भी लिहाज से देखें। मलाला को पंद्रह साल की उम्र में गोली मार दी गई थी। वो न सिर्फ जिंदा बची बल्कि एक बार फिर दुनिया के सामने निर्भिक होकर लौटीं। मलाला ने हर चुनौती का डटकर सामना किया। वो अपने आप में हर किसी के लिए प्रेरणादायी है। डाक्यूमेंट्री में मलाला का परिवार, जीवन, उनकी सोच आदि की बात करने की कोशिश की गई है। बावजूद इसके कुछ कमी सी खलती है। मसलन मलाला अपने इस विचार को दुनिया तक कैसे पहुंचाएगी। वो समान अधिकार की बात को कैसे लागू कर पाएंगी। इन विचारों के पीछे का समीकरण क्या है। ऐसे कई सवाल हैं जो डाक्यूमेंट्री में अनकहे रह जाते हैं। कई बातें है जो बाहर नहीं आ पाती है। -जॉनसन थॉमस "
फिल्म रिव्यू: चार्ली के चक्कर में(2.5 स्टार),2.5," मनीष श्रीवास्तव की ‘चार्ली के चक्कर में’ मुंबई की भीतरी परत की सच्चाइयां हैं। ऊपर से यह शहर बिल्कुल अलग नजर आता है। थोड़ा खुरचें तो एक अलग दुनिया है, जिसमें अपराध, ड्रग, गैरकानूनी हरकतें और फिल्मों के अधूरे सपने हैं। ख्वाहिशों के इस शहर में यह भांप पाना मुश्किल है कि कौन सी गली अंधेरी सुरंग की ओर ले जाएगी। ‘चार्ली के चक्कर में’ कुछ अपराधी और स्वार्थी तत्व मिल कर मासूमों को फंसाते हैं और अपने मकसद को अंजाम देते हैं। मनीष श्रीवास्तव ने ऐसे ही कुछ शातिर और शरीफ किरदारों के साथ यह कहानी बुनी है। फिल्म में ढेर सारे नए कलाकार हैं। उन्हें परफार्मेंस के लिए जहां-तहां कुछ सीन मिले हैं। वे जाहिर करते हैं कि वे मिले हुए मौके के प्रति गंभीर हैं। लगभग सभी नए कलाकारों ने अपने दृश्योंं में प्रभावित किया है। फिल्म में किरदारों की संख्या ज्यादा है और कहानी सांप-सीढ़ी की तरह चलती है, इसलिए उन्हें पर्याप्त अवसर नहीं मिल पाए हैं। दूसरे, उन किरदारों के डायरेक्ट और क्रॉस कनेक्शन भी हैं। अपराध की दुनिया की फिल्मों से प्रभावित यह फिल्म कुछ अलग होने की कोशिश करती है, लेकिन मनीष उसमें सफल नहीं हो पाए हैं। कारण यही है कि कहानी उलझी और सीमित है। उसमें घटनाएं ज्यादा रची गई हैं। सभी घटनाओं को समुचित आधार और विस्तार नहीं मिला है। इस फिल्मा में नसीरुद्दीन शाह, सुब्रत दत्ता, अमित सियाल और आनंद तिवारी जैसे सधे अभिनेता हैं। उन्होंने अपने परफार्मेंस से इस फिल्म को दिलचस्प बनाया है। उन्हें साथ में या नए कलाकारों के साथ देखना अच्छा लगता है। सधे कलाकारों ने नए कलाकारों को परफार्मेंस के लिए स्पेस दिया है।  अवधिः 120 मिनट "
फिल्म रिव्यू: तितली (4 स्टार),2.5," नियमित तौर पर आ रही हिंदी फिल्मों ने हमें रंग, खूबसूरती, सुंदर लोकेशन, आकर्षक चेहरों और सुगम कहानी का ऐसा आदी बना दिया है कि अगर पर्दे पर यथार्थ की झलक भी दिखे तो सहज प्रतिक्रिया होती है कि ये क्या है? सचमुच सिनेमा का मतलब मनोरंजन से अधिक सुकून और उत्तेजना हो गया है। अगर कोई फिल्म हमें अपने आसपास की सच्चाइयां दिखा कर झकझोर देती हैं तो हम असहज हो जाते हैं। ‘तितली’ कोई रासहत नहीं देती। पूरी फिल्म में सांसत बनी रहती है कि विक्रम, बावला और तितली अपनी स्थितियों से उबर क्यों नहीं जाते? जिंदगी इतनी कठोर है कि जीने की ललक में आदमी घिनौना भी होता चला जाता है। तीनों भाइयों की जिंदगी से अधिक नारकीय क्या हो सकता है? अपने स्वार्थ के लिए किसी का खून बहा देना उनके लिए साधारण सी बात है। जिंदगी की जरूरतों ने उन्हें नीच हरकतों के लिए मजबूर कर दिया है। पाने की कोशिश में जिंदगी उनके हाथ से फिसलती जाती है। वे इस कदर नीच हैं कि हमें उनसे अधिक सहानुभूति भी नहीं होती। अपनी आरामतलब जिंदगी में पर्दे पर किरदारों के रूप में उनकी मौजूदगी भी हमें डिस्टीर्ब करती है। हमें कनु बहल का प्रयास अच्छा नहीं लगता। उबकाई आती है कि अरे भाई बस भी करो। क्या कोई इतना क्रूर भी हो सकता है कि अपनी ब्याहता को आर्थिक लाभ के लिए शारीरिक जख्म दे। और बीवी भी कैसी है कि तैयार हो जाती है। अपना हाथ आगे बढ़ा देती है कि लो मेरा हाथ, सुन्न करो और तोड़ दो। कनु बहल की ‘तितली’ कई स्तरों पर एक साथ प्रभावित करती है। कनु ने अपनी कहानी के लिए जो यथार्थवादी शिल्प चुना है। वे ‘जैसा है वैसा’ आज और समाज प्रस्तुत करते हें। फिल्म के सभी प्रमुख किरदारों को उन्होंने वास्तविक रंग दिया है। उन्होंने अपने किरदारों के लिए उपयुक्त चेहरों के एक्टर चुने हें। चूंकि हम उन्हें पहले से नहीं जानते, इसलिए उनकी प्रतिक्रियाएं कहानी के अनुसार स्वाभाविक लगती हैं। फिल्म में रणवीर शौरी ही परिचित चेहरा हैं। उन्होंने विक्रम की व्याकुलता को प्रभावपूर्ण अभिव्यक्ति दी है। रणवीर शौरी अपनी पीढ़ी के उम्दा अभिनेता हैं, जो छोटी भूमिकाओं में सिमट कर रह गए हैं। कनु की तरह अन्य निर्देशकों को भी उनका सही उपयोग करना चाहिए। नीलू के किरदार में आई शिवानी रघुवंशी भी अपनी सहजता से प्रभावित करती हैं। फिल्म आरंभ से ही अपने दृश्यों और ध्वनि के तालमेल से बांध लेती है। यों लगता है कि हम खुद उन किरदारों के बीच हैं और उन्हें देख-सुन रहे हैं। साउंड डिजायन उत्तम है। फिल्म का मटमैला रंग भी किरदारों और उनकी स्थितियों से मेल खाता है। कनु बहल अपनी पहली फिल्म में खतरों से वाकिफ नहीं हैं, इसलिए मौलिक, ईमानदार और सरल हैं। उन्होंने दर्शकों को खुश रखने या करने की कोई कोशिश नहीं की है। दिबाकर बनर्जी की ‘खोसला का घोसला’ की तरह कनु बहल की ‘तितली’ में भी दिल्ली अपनी वास्तविकता के साथ नजर आई है। फिल्म के लेखक शरत कटारिया और कनु बहल अलग से बधाई के पात्र हैं। उन्होंने दृश्यों और संवादों को फिल्म की थीम के अनुरूप रखा है। सबसे अच्छी बात है कि वे कहीं भी बहके नहीं हैं। उन्होंने संवेदना और सपने को भी धड़कन दी है। उन्हें परिस्थिति की कठोरता से चकनाचूर नहीं होने दिया है। ‘तितली’ एक उम्मीद है कि अभी सब कुछ नष्ट नहीं हुआ है। ऐसी फिल्म के निर्माण के लिए दिबाकर बनर्जी और समर्थन के लिए यशराज फिल्स को भी बधाई। यह मेलजोल आगे भी बना रहे। अवधिः 117 मिनट abrahmatmaj@mbi.jagran.com "
फिल्म रिव्यू: मैं और चार्ल्स (3.5 स्टार),2.5," प्रवाल रमण की ‘मैं और चार्ल्स’ कुख्यात अपराधी चार्ल्स शोभराज का बॉयोपिक नहीं है। प्रवाल ने चार्ल्स की जिंदगी और एडवेंचर को ग्लैमराइज करने की कोशिश नहीं की है। यह फिल्म आमोद कंठ के नजरिए से है। आमोद कंठ ने ही चार्ल्स को गिरफ्तार कर सजा दिलवाने में मदद की थी। ‘मैं और चार्ल्स' में चार्ल्स शोभराज के संपर्क और जीवन में आए व्यक्तियों के माध्यम से लेखक-निर्देशक ने चार्ल्स के व्यक्तित्व और अपराध के तरीकों को खेलने और बताने का प्रयास किया है। शुरुआत में इस फिल्म की घटनाएं और उनके संयोजन में बिखराव का एहसास होता है, जो कुछ समय के बाद लीक पर आ जाता है। पुलिस अधिकारी आमोद कंड की जिज्ञासा में दर्शकों की रुचि बढ़ जाती है। पता चलता है कि अपने संपर्क में आए व्यक्तियों का मोहाविष्ट कर लेने वाला चार्ल्स पढ़ा-लिखा और जानकार अपराधी है। कहा जाता है कि अगर उसने अपना दिमाग अपराध के बजाए किसी नेक काम में लगाया होता तो वह समाज के लिए उपयोगी साबित होता। चार्ल्स की शीर्षक भूमिका रणदीप हुड्डा ने निभाई है। हम अभी तक उन्हें जिन फिल्मों और भूमिकाओं में देखते रहे हैं, इस फिल्म में वे उनसे अलग और चुनौतीपूर्ण भूमिका है। उन्होंने लुक और स्टाइल पर बहुत मेहनत की है। फेशियल एक्सप्रेशन और डायलॉग डिलीवरी में भी उनके परिश्रम की झलक मिलती है। रणदीप ने चार्ल्स के रहस्यात्मक व्यक्तित्व के तरह खुद को छिपा कर पेश किया है। दरअसल, चार्ल्स के जीवन का रोमांच आकर्षित करता है। रणदीप हुड्डा ने अपने अभिनय से उस आकर्षण को बढ़ाया है। फ्रेंच उच्चारण में संवाद बोलने और लड़कियों का रिझाने से लेकर मर्दों को प्रभावित करने तक में रणदीप की करिश्माेई मौजूदगी उल्लेखनीय है। इस फिल्म में आदिल हुसैन का अभिनय प्रशंसनीय है। उन्होंने पुलिस अधिकारी की दृढ़ता और अपराधी तक पहुंचने के लिए जरूरी निश्चयात्मकता का अच्छा परिचय दिया है। आमोद करिश्माई चार्ल्स की तह में बैठे अपराधी तक पहुंचने की जिद में दूसरों से भिन्न रुख अपनाता है। वह चार्ल्स के सहयोगियों से उसके बारे में सब कुछ उगलवाना चाहता है। आदिल ने इस किरदार के लिए आवश्यक संयम बरता है। रिचा चड्ढा ने चार्ल्स के मोहपाश में बंधी लड़की के किरदार को बखूबी निभाया है। रिचा आने वाले हर किरदार को नए रंग और ढंग में पेश करती हैं। प्रवाल रमण ने सीमित संसाधनों में एक बेहतरीन फिल्म पेश की है। विख्यात या कुख्यात व्यक्तित्वों को पर्दे पर उतारने का एक नया अंदाज और नजरिया भी दिया है। अवधिः 123 मिनट abrahmatmaj@mbi.jagran.com "
फिल्म रिव्यू: स्थानीय टच की बिहारी फिल्म‍ 'वन्स अपॉन ए टाइम इन बिहार' (3 स्टार),2.5," नितिन चंद्रा ने चार साल पहले भोजपुरी में ‘देसवा’ फिल्म बनाई थी। इस फिल्म को कायदे की रिलीज नहीं मिल पाई थी। भोजपुरी फिल्मों के वितरण में संलग्न कुछ स्वार्थियों ने इस फिल्म को सिनमाघरों में प्रवेश ही नहीं करने दिया। दर्शकों को फिल्म से और फिल्म से दर्शकों को वंचित रखा। ‘देसवा’ भोजपुरी में बनी एक शिष्ट फिल्म थी। साथ ही यह अपने निकट अतीत और वर्तमान की बातें करती हैं। भाषा और लोक परंपरा के नाम पर यह भदेस और फूहड़ नहीं हुई है, अभिनय के स्तर पर भी यह फिल्म अन्य भाषाओं की फिल्मों के समकक्ष है। निर्देशक नितिन चंद्रा और निर्माता नीतू चंद्रा के इस महत्वपूर्ण प्रयास की सराहना की जानी चाहिए। भोजपुरी सिनेमा के बाजार ने उदारता नहीं दिखाई और ‘देसवा’ को जगह नहीं दी। ‘देसवा’ को ही नितिन चंद्रा ने हिंदी में डब कर ‘वन्स अपॉन ए टाइम इन बिहार’ के नाम से प्रदर्शित किया है। यह मूल ‘देसवा’ का भाषांतरण है। चूंकि यह फिल्म भोजपुरी की आम फिल्मों की तरह भदेस और फूहड़ नहीं है, इसलिए सुधी दर्शक इसे देख सकते हें। ‘देसवा’ अभी के रूप में हिंदी में बनी प्रादेशिक फिल्म है। इसमें बिहार अपनी विडंबनाओं और विसंगतियों के साथ मौजूद है। भविष्य में हिंदी फिल्मों की एक धारा ऐसी हो सकती है, जो कंटेंट और प्रस्तुति में स्थानीय टच रखें। वे अपने लक्ष्य दर्शकों के बीच पसंद की जाएं। उम्मीद है कि ‘देसवा’ से वंचित रहे दर्शक ‘वन्स अपॉन ए टाइम इन बिहार’ देख सकेगे। abrahmatmaj@mbi.jagran.com "
फिल्म रिव्यू:  जानदार नहीं  है शाहिद-आलिया की 'शानदार' (2 स्टार),2.5," ‘डेस्टिनेशन वेडिंग’ पर फिल्म बनाने से एक सहूलियत मिल जाती है कि सभी किरदारों को एक कैशल(हिंदी में महल या दुर्ग) में ले जाकर रख दो। देश-दुनिया से उन किरदारों का वास्ता खत्म। अब उन किरदारों के साथ अपनी पर्दे की दुनिया में रम जाओ। कुछ विदेशी चेहरे दिखें भी तो वे मजदूर या डांसर के तौर पर दिखें। ‘शानदार’ विकास बहल की ऐसी ही एक फिल्म है, जो रंगीन, चमकीली, सपनीली और भड़कीली है। फिल्म देखते समय एहसास रहता है कि हम किसी कल्पनालोक में हैं। सब कुछ भव्य, विशाल और चमकदार है। साथ ही संशय होता है कि क्या इसी फिल्मकार की पिछली फिल्म ‘क्वीन’ थी, जिसमें एक सहमी लड़की देश-दुनिया से टकराकर स्वतंत्र और समझदार हो जाती है। किसी फिल्मकार से यह अपेक्षा उचित नहीं है कि वह एक ही तरह की फिल्म बनाए, लेकिन यह अनुचित है कि वह अगली फिल्मी में इस कदर निराश करे। ‘शानदार’ निराश करती है। यह जानदार नहीं हो पाई है। पास बैठे एक युवा दर्शक ने एक दृश्य में टिप्पणी की कि ‘ये लोग बिहाइंड द सीन(मेकिंग) फिल्मन में क्यों दिखा रहे हैं?’ ‘शानदार’ कल्पना और अवसर की फिजूलखर्ची है। यों लगता है कि फिल्म टुकड़ों में लिखी और रची गई है। इम्प्रूवाइजेशन से हमेशा सीन अच्छे और प्रभावशाली नहीं होते। दृश्यों में तारतम्य नहीं है। ऐसी फिल्मों में तर्क ताक पर रहता है, फिर भी घटनाओं का एक क्रम होता है। किरदारों का विकास और निर्वाह होता है। दर्शक किरदारों के साथ जुड़ जाते हैं। अफसोस कि ‘शानदार’ में ऐसा नहीं हो पाता। जगिन्दर जोगिन्दर और आलिया अच्छे लगते हैं, लेकिन अपने नहीं लगते। उन की सज-धज पर पूरी मेहनत की गई है। उनके भाव-स्वभाव पर ध्यान नहीं दिया गया है। शाहिद कपूर और आलिया भट्ट अपने नकली किरदारों को सांसें नहीं दे पाते। वे चमकते तो हैं, धड़कते नहीं हैं। फिल्म अपनी भव्ययता में संजीदगी खो देती है। सहयोगी किरदार कार्टून कैरेक्टर की तरह ही आए हैं। वे कैरीकेचर लगे हैं। लेखक-निर्देशक मॉडर्न प्रहसन रचने की कोशिश में असफल रहे हैं। फिल्म की कव्वाली, मेंहदी विद करण और सिंधी मिजाज का कैरीकेचर बेतुका और ऊबाऊ है। करण जौहर को भी पर्दे पर आने की आत्ममुग्धता से बचना चाहिए। क्या होता है कि फिल्म इंडस्ट्री के इतने सफल और तेज दिमाग मिल कर एक भोंडी फिल्म ही बना पाते हैं? यह प्रतिभाओं के साथ पैसों का दुरुपयोग है। फिल्म का अंतिम प्रभाव बेहतर नहीं हो पाया है। इस फिल्म में ऐसे अनेक दृश्य हैं, जिन्हें करते हुए कलाकारों को अवश्य मजा आया होगा और शूटिंग के समय सेट पर हंसी भी आई होगी, लेकिन वह पिकनिक, मौज-मस्ती और लतीफेबाजी फिल्म के तौर पर बिखरी और हास्यास्पद लगती है। शाहिद कपूर और आलिया भट्ट ने दिए गए दृश्यों में पूरी मेहनत की है। उन्हें आकर्षक और सुरम्य बनाने की कोशिश की है, लेकिन सुगठित कहानी के अभाव और अपने किरदारों के अधूरे निर्वाह की वजह से वे बेअसर हो जाते हैं। यही स्थिति दूसरे किरदारों की भी है। पंकज कपूर और शाहिद कपूर के दृश्योंं में भी पिता-पुत्र को एक साथ देखने का सुख मिलता है। खुशी होती है कि पंकज कपूर आज भी शाहिद कपूर पर भारी पड़ते हैं, पर दोनों मिल कर भी फिल्म को कहीं नहीं ले जा पाते। लेखक-निर्देशक और कलाकरों ने जुमलेबाजी के मजे लिए हैं। अब जैसे आलिया के नाजायज होने का संदर्भ...इस एक शब्द में सभी को जितना मजा आया है, क्या दर्शकों को भी उतना ही मजा आएगा? क्या उन्हें याद आएगा कि कभी आलिया भट्ट के पिता महेश भट्ट ने स्वयं को गर्व के साथ नाजायज घोषित किया था। फिल्मों में जब फिल्मोंं के ही लोग, किस्से और संदर्भ आने लगें तो कल्पनालोक पंक्चर हो जाता है। न तो फंतासी बन पाती है और न रियलिटी का आनंद मिलता है। ‘मेंहदी विद करण’ ऐसा ही क्रिएटेड सीन है। अवधिः 146 मिनट abrahmatmaj@mbi.jagran.com "
फिल्म रिव्यू: क्रिमसन पीक (3 स्टार),2.5," निर्देशक की सोच थी कि ये फिल्म थोड़ा डराए और थोड़ा रोमांचित करे। फिल्म देखकर लगता है कि निर्देशक डेल टोरो अपने काम में सफल हुए हैं। विजुअल में डरावनी नजर आने वाली ये फिल्म का माहौल शुरुआत में बहुत ही भारी लगता है। मगर बाद में मजा भी आता है। निर्देशक डेल टोरो ने मैथ्यू रॉबिंस और लुसिंडा की मदद से एक पौराणिक कथा को कहने की कोशिश की है। डेल टोरो अजीब आदमी की खोज में आपको भी अपने साथ-साथ लेकर चलते हैं। एडिथ कशिंग, जिटरे केंद्रित किरदार में हैं। वो मरने से ज्यादा जीते हुए डरावने नजर आते हैं। एडिथ सुपरनैचुरल पावर में अपना यकीन रखती हैं। ऐसे में जब कभी भी उसे ऐसी हिदायत मिलती है तो वो इस बात को गंभीरता से लेती है। 'क्रिमसन पीक से सावधान रहें' इस बात को एडिथ ध्यान से सुनती है। एडिथ अपने आपको दो अलग पुरुषों के बीच घिरा हुआ पाती है। एलन माइकल और ब्रिटिश बारोनेट थॉमस जिसकी बहन लुसिला अपने भाई को लेकर बहुत ज्यादा गंभीर नहीं है। जेसिका चेस्टेन, टॉम हिडलस्टोन, मिआ वासिकोस्का ने अपने किरदारों को ठीक से करने का अच्छा प्रयास किया है। शार्पेस जल्द ही एडिथ से शादी करता है। उसकी पूरी रुचि एडिथ के पैसे में हैं। शार्पे, एडिथ के पिता की इच्छा के विरुद्ध जाकर 'क्रिमसन पीक' से एडिथ को दूर ले जाता है। मगर रोमांस यहां ही खत्म नहीं होता है। फिल्म में कैमरा वर्क, डिजाइन, कास्ट्यूम सबकुछ उम्दा के बहुत हद तक करीब हैं। डेल टोरो के काम पर सवाल नहीं उठाए जा सकते वो तो कमाल है। ये एक दुर्लभ अनुभव के समान है। ये ब्रिलियंट के नजदीक बन पड़ी फिल्म है। "
फिल्म रिव्यू: बासी और ठंडा है ये 'वेडिंग पुलाव' (1 स्टार),2.5," यह फिल्म अनुष्का रंजन के माता-पिता ने बेटी की लॉन्चिंग के लिए बनाई है। ऐसी लॉन्चिंग फिल्म में लेखकों को हिदायत रहती है कि सारा जोर उस कलाकार पर हो, जिसे लॉन्च किया जा रहा है। फिल्म में उसके लिए ऐसे दृश्य होने चाहिए, जिसमें उस कलाकार की क्षमता और प्रतिभा का परिख्य मिले। ऐसी फिल्में वास्तव में फिल्म से अधिक नवोदित कलाकार का पोर्टफोलियो होती हैं, जो एक साथ दर्शकों और इंडस्ट्री के लिए पेश की जाती है। इस लिहाज से इस फिल्म की कहानी अनुष्का रंजन को ध्यान में रख कर लिखी गई है। फिल्म की शुरुआत से अाखिर तक खयाल रखा गया है कि किसी और किरदार की तरफ दर्शक आकर्षित न हो जाएं, इसीलिए दिगंत, मनचले, सोनाली सहगल और करण ग्रोवर के किरदारों को बढ़ने का मौका ही नहीं दिया गया है। हर बार फिल्म लौट कर अनुष्का पर आ जाती है। उनके किरदार तक का नाम अनुष्का रख दिया गया है। अनुष्का सामान्य हैं। स्क्रीन पर वह अच्छी लगती हैं। अपनी लंबाई से उन्हें झेंप नहीं आती। उनकी मुस्कराहट और कद-काठी अच्छी है। भावनात्मक दृश्यों में अभी उन्हें और मेहनत करनी होगी। नाचना तो इन दिनों सभी लड़कियों को आता है। खासकर बॉलीवुड डांस के लिए किस शास्त्रियता की जरूरत होती है। हां, उच्चारण और संवाद अदायगी की कमियां हें। उन पर कौन ध्यान देता है। स्क्रीन पर अच्छा दिखना पहली शर्त होती है। अनुष्का रंजन में इन दिनों की अभिनेत्रियों के सभी बाहरी गुण हैं। रही फिल्म की बात तो यह पुलाव बासी है। इसे नाच-गानों के ओवन में गर्म किया गया है। सही टेम्परेचर और टाइम फिक्स न करने से यह अंदर से ठंडा ही रह गया है। फिल्म में कोई नयापन नहीं है। दोस्ती और प्रेम में उलझी यह कहानी सैकड़ों बार हिंदी फिल्मों में आ चुकी है। अवधिः 123 मिनट abrahmatmaj@mbi.jagran.com "
फिल्म रिव्यू: प्यार का पंचनामा 2 (3 स्टार),2.5,"अजय ब्रह्मात्मज ‘प्यार का पंचनामा’ देख रखी है तो ‘प्यार का पंचनामा 2’ में अधिक नयापन नहीं महसूस होगा। वैसे ही किरदार हैं। तीन लड़के है और तीन लड़कियां भी। इनके अलावा कुछ दोस्त हैं और कुछ सहेलियां। तीनों लड़कों की जिंदगी में अभी लड़कियां नहीं हैं। ऐसा संयोग होता है कि उन तीनों लड़कों की जिंदगी में एक साथ प्रेम टपकता है। और फिर पहली फिल्म की तरह ही रोमांस, झगड़े, गलतफहमी और फिर अलगाव का नाटक रचा जाता है। निश्चित रूप से पूरी फिल्म लड़कों के दृष्टिकोण से है, इसलिए उनका मेल शॉविनिज्म से भरपूर रवैया दिखाई पड़ता है। अगर नारीवादी नजरिए से सोचें तो ये फिल्म घोर पुरुषवादी और नारी विरोधी है। दरअसल, ‘प्यार का पंचनामा 2’ स्त्री-पुरुष संबंधों का महानगरीय प्रहसन है। कॉलेज से निकले और नौकरी पाने के पहले के बेराजगार शहरी लड़कों की कहानी लगभग एक सी होती है। उपभोक्ता संस्कृति के विकास के बाद प्रेम की तलाश में भटकते लड़के और लड़कियों की रुचियों, पसंद और प्राथमिकताओं में काफी बदलाव आ गया है। नजरिया बदला है और संबंध भी बदले हैं। अब प्यार एहसास मात्र नहीं है। प्यार के साथ कई चीजें जुड़ गई हैं। अगर सोच में साम्य न हो तो असंतुलन बना रहता है। 21वीं सदी में रिश्तोंं को संभालने में भावना से अधिक भौतिकता काम आती है। ‘प्यार का पंचनामा 2’ इस नए समाज का विद्रूप चेहरा सामने ले आती है। हालांकि, हम फिल्म के तीन नायकों अंशुल,तरुण और सिद्धार्थ के साथ ही चलते हैं, लेकिन बार-बार असहमत भी होते हैं। प्यार पाने की उनकी बेताबी वाजिब है, लेकिन उनकी हरकतें उम्र और समय के हिसाब से ठीक लगने के बावजूद उचित नहीं हैं। लड़कियों के प्रति उनका रवैया और व्यवहार हर प्रसंग में असंतुलित ही रहता है। लव रंजन के लिए समस्या रही होगी कि पहली लकीर पर चलते हुए भी कैसे फिल्म को अलग और नया रखा जाए। तीन सालों में समाज में आए ऊपरी बदलावों को तो तड़क-भड़क, वेशभूषा और माहौल से ले आए, लेकिन सोच में उनके किरदार पिछली फिल्म से भी पिछड़ते दिखाई पड़े। हंसी आती है। ऐसे दृश्यों में भी हंसी आती है, जो बेतुके हैं। कुछ–कुछ लतीफों जैसी बात है। आप खाली हों और लतीफेबाजी चल रही हो तो बरबस हंसी आ जाती है। ‘प्यार का पंचनामा 2’ किसी सुने हुए लतीफे जैसी ही हंसी देती है। इस फिल्म के संवाद उल्लेखनीय हैं। ऐसी समकालीन मिश्रित भाषा हाल-फिलहाल में किसी अन्य फिल्म में नहीं सुनाई पड़ी। यह आज की भाषा है, जिसे देश का यूथ बोल रहा है। संवाद लेखक ने नए मुहावरों और चुहलबाजियों को बखूबी संवादों में पिरोया है। संवादों में लहरदार प्रवाह है। उन्हेंं सभी कालाकारों ने बहुत अच्छी़ तरह इस्तेेमाल किया है। फिल्म में अंशुल (कार्तिक आर्यन) का लंबा संवाद ध्यान खींचता है। इस लंबे संवाद में फिल्म का सार भी है। यकीनन यह फिल्म रोमांटिक कॉमेडी नहीं है। एक तरह से यह एंटीरोमांटिक हो जाती है। तीनों लड़कों ने अपने किरदारों पर मेहनत की है। कार्तिक आर्यन, ओंकार कपूर और सनी सिंह निज्जर ने कमोबेश एक सा ही परफॉर्मेंस दिया है। लेखक-निर्देशक ने अंशुल के किरदार को अधिक तवज्जो दी है। कार्तिक आर्यन इस तवज्जो को जाया नहीं होने दिया है। ओंकार कपूर अपने लुक और शरीर की वजह से हॉट अवतार में दिखे हें। सनी सिंह निज्जर ने लूजर किस्म के किरदार को अच्छीं तरह निभाया है। तीनों लड़कियां न होतीं तो इन लड़कों के संस्कार और व्यावहार न दिखते। ये लड़कियां भी इसी समाज की हैं। उनकी असुरक्षा, अनिश्चितता और लापरवाही को उनके संदर्भ से समझें तो लड़के गलत ही नहीं मूर्ख भी दिखेंगे। क्यों न अच्छा हो कि कोई निर्देशक लड़कियों के दृष्टिकोण से ‘प्यार का पंचनामा 3’ बनाए? अवधिः 137 मिनट abrahmatmaj@mbi.jagran.com "
"फिल्‍म रिव्यू : 'जज्बा', थ्रिलर और इमोशन का आकर्षक योग (2.5 स्टार)",2.5," संजय गुप्ता की ‘जज्बा’ दक्षिण कोरियाई फिल्म ‘सेवन डेज’ की अधिकृत रीमेक है। दक्षिण कोरिया में यह फिल्म आठ साल पहले रिलीज हुई थी। संजय गुप्ता अपनी अनधिकृत रीमेक के लिए बदनाम रहे हैं, इस बार उन्होंने अधिकार लेकर हिंदी फिल्म बनाई है। उनकी फिल्मों में एक्शन के साथ जांबाज मर्दों की खास मौजूदगी रहती है। यहां भी एक मर्द है योहान, लेकिन इस बार एक्शन के साथ फिल्म के सेंटर में है एक महिला। अनुराधा वर्मा पेशे से वकील हैं। वह कोई भी केस नहीं हारतीं। अपनी वकालत में व्यस्त होने के साथ ही वह मां भी हैं। वह मां के सारे दायित्व निभाती हैं। आम फिल्मों की तरह निर्देशक ने यह नहीं दिखाया है कि कामकाजी महिला होने की वजह से वह पारिवारिक जिम्मेदारियों के प्रति लापरवाह हैं। अनुराधा वर्मा और योहान की भूमिका निभा रहे ऐश्वर्या राय बच्चन और इरफान की अनोखी जोड़ी हैरान करती है। भारतीय दर्शक दोनों ही एक्टर की पृष्ठभूमि जानते हैं और उनके करिअर ग्राफ से परिचित रहे हैं। इस फिल्म में दोनों का साथ बेमेल तो नहीं है, लेकिन दोनों की सार्वजनिक छवि फिल्म के संयुक्त प्रभाव के आड़े आती है। विश्वासुंदरी ऐश्वर्या राय बच्चन की निजी छवि चर्चित और चमकदार है। उसके बरक्स अनुराधा वर्मा का किरदार छोटा जान पड़ता है। यही वजह है कि ऐश्वर्या की कोशिशों के बावजूद अनुराधा का व्यवहार सम्मोहित नहीं करता। मां के रूप में वह फबती हैं। बेटी का किरदार निभा रही लड़की की स्वाभाविकता प्रशंसनीय है। उन दोनों की केमिस्ट्री में ममत्व है। अनुराधा वर्मा वकालत के साथ एक्शन दृश्यों में कमजोर दिखती है। योहान के साथ के लगाव के दृश्यों में वह सहज नहीं हैं। इरफान ने पहले भी ऐसे पॉपुलर कैरेक्टर निभाए हैं। इस बार वे दर्शकों को अपने एक्शन और संवादों से आकर्षित करते हैं। फिल्म के आरंभिक दृश्यों में ही अमिताभ बच्चन के उल्लेख से स्पष्ट कर दिया जाता है कि हम उन्हें अलग अंदाज में देखेंगे। वे दर्शकों को लुभाने की भरसक कोशिश करते हैं। अपनी खास संवाद अदायगी से वे समुचित प्रभाव डालते हैं। योहान का किरदार कलाकार इरफान को नया आयाम देता है। वे पॉपुलर जोनर और स्टायल में प्रवेश करते हैं। इस ट्रांजीशन में निहित हिचक कुछ दृश्यों में जाहिर होती है। अभिमन्यु सिंह, चंदन रॉय सान्याल, सिद्धांत कपूर, अतुल कुलकर्णी, प्रिया बनर्जी और शबाना आजमी ने अपनी भूमिकाओं से फिल्म को संवारा और प्रभावशाली बनाया है। सभी की संक्षिप्त भूमिकाएं हैं, लेकिन वे अपने दृश्यों में रमे हैं। खास कर चंदन रॉय सान्याल और प्रिया बनर्जी अपने सीन में छाप छोड़ते हैं। प्रिया के किरदार को कुछ और सीन मिलते तो वह और निखरतीं। शबाना आजमी तो हैं ही बेहतर कलाकार। उन्होंने गरिमा चौधरी की जटिल भूमिका को अपने अनुभव से सरल कर दिया है। ऊपरी तौर पर यह फिल्म थ्रिलर और इमोशन का आकर्षक योग है। संजय गुप्ता ने थ्रिलर क्रिएट करने में कोई कसर नहीं छोड़ी है। मुंबई को अलग कोणों और रंगों से दिखाने में भी वे सफल रहे हैं। फिल्म में आरंभ से ही गति बनी रहती है। घटनाएं घटती रहती है। उत्सुकता बढ़ती है। फिल्म के क्लाइमेक्स को लेकर कुछ नैतिक सवाल हो सकते हैं, लेकिन कुछ फैसले इतने इंटेंस और इमोशनल होते हैं कि मोरैलिटी दरकिनार हो जाती है। वर्ना क्यों कोई सजायाफ्ता मुजरिम को छुड़ाने की जिद करे? इस फिल्म की मुख्य समस्या दोनों मुख्य कलाकारों का अपने किरदारों से भिन्न और बड़ी सार्वजनिक छवि रखना है। ऐश्वर्या राय बच्चन की अदाकारी में विरोधाभास है। वह एक्शन और रफ दृश्यों में भी अपनी खूबसूरत इमेज से नहीं निकल पातीं। यह निर्देशक संजय गुप्ता की असफलता है। आखिरकार उसे ही कलाकार को किरदार में ढालना होता है। इरफान दर्शकों को लुभा रहे थे तो उन्हें भी अपना संकोच छोड़ना चाहिए था। अवधिः 122 मिनट abrahmatmaj@mbi.jagran.com "
फिल्म रिव्यू: जानिये देखें या न देखें फिल्म 'तलवार' (3.5 स्टार),2.5," नोएडा के मशहूर डबल मर्डर केस पर आधारित एक फिल्म ‘रहस्य’ पहले आ चुकी है। दूसरी फिल्म का लेखन विशाल भारद्वाज ने किया है और इसका निर्देशन मेघना गुलजार ने किया है। पिछली फिल्म में हत्या के एक ही पक्ष का चित्रण था। विशाल और मेघना ने सभी संभावित कोणों से दोनों हत्याओं का देखने और समझने की कोशिश की है। फिल्म का उद्देश्य हत्या के रहस्य को सुलझाना नहीं है। लेखक-निर्देशक ने बहुचर्चित हत्याकांड को संवेदनशील तरीके से पेश किया है। यह हत्याकांड मीडिया, जांच प्रक्रिया और न्याय प्रणाली की खामियों से ऐसी उलझ चुकी है कि एक कोण सही लगता है, लेकिन जैसे ही दूसरा कोण सामने आता है वह सही लगने लगता है। फिल्म सच्ची घटनाओं का हूबहू चित्रण नहीं है। घटनाएं सच्ची हैं, लेखक और निर्देशक ने उसे अपने ढंग से गढ़ा है। उन्होंने पूरी कोशिश की है कि वे मूल घटनाओं के आसपास रहें। बस, हर बार परिप्रेक्ष्य बदल जाता है। मूल घटनाओं से जुड़ा रहस्य फिल्म में बना रहता है। निर्देशक ने उन्हें मूल परिवेश के करीब रखा है। परिवेश, भाषा और मनोदशा में फिल्मी नाटकीयता नहीं जोड़ी गई है। किरदारों को यथासंभव नैचुरल लुक और फील दिया गया है। विशाल भारद्वाज की कहानियां मनुष्य के अंतस के द्वंद्व पर केंद्रित होती हैं। अगर इसी फिल्म को विशाल निर्देशित करते तो अवसाद का रंग थोड़ा और गहरा होता। उनके कथा निर्वाह और फिल्म निरूपण में उदासी रहती है। मेघना के फिल्मांकन और चरित्रों के निर्वाह में संवेदनात्मक तरलता है। फिल्म में आरुषि का नाम बदल कर श्रुति कर दिया गया है। तलवार परिवार टंडन परिवार हो गया है। फिल्म का शीर्षक ‘तलवार’ है, जिसे बाद में न्याय की मूर्ति के एक हाथ की तलवार से जोड़ दिया गया था। फिर भी स्पष्ट था कि फिल्म आरुषि तलवार की हत्या पर आधारित है। हालांकि मेघना गुलजार ने न तो स्वीकार किया और न ही इंकार किया। यह एक किस्म की मार्केटिंग चालाकी हो सकती है। बहरहाल, उस हत्याकांड की जिज्ञासा फिल्म के प्रति आकर्षित करती है। दर्शक फिल्म देखते समय अपनी धारणाओं और नतीजों का मजबूत होते या टूटते देख सकते हैं। लेखक और निर्देशक ने कलात्मक होशियारी बरती है। इस फिल्म में गुलजार की ‘इजाजत’ के गीत और प्रसंग का उल्लेख विशाल की श्रद्धांजलि हो सकती है, लेकिन फिल्म की प्रवाह में वह बाधक है। इसी प्रकार धर्म प्रचारक अवस्था जुमले को अधिक खींचा गया है। ‘तलवार’ की सबसे बड़ी विशेषता कलाकारों का चयन है। श्रुति के माता-पिता नुपूर और रमेश के रूप में कोंकणा सेन शर्मा और नीरज काबी जंचते हैं। उन्होंने श्रुति के माता-पिता की भूमिकाओं को संजीदगी के साथ निभाया है। दोनों नैचुरल हैं। एक दृश्य में उनका बोला संवाद खटकता है - चलो जल्दी करो, अब रोना-धोना भी है। वह उस दृश्य की जरूरत हो सकती है, लेकिन फौरी अंदाज में बोला गया वह संवाद फिल्म के प्रभाव को अचानक कम कर देता है। नौकरों और ड्राइवर के लिए चुने गए कलाकारों के साथ इंस्पेक्टर बने गजराज राव फिल्म को वास्तविक और विश्वसनीय बनाए रखने में सहायक हैं। इरफान की सहजता किसी भी किरदार को आत्मतीय बना देती है। लेखक के संवादों में वे अपनी खासियत और अदायगी जोड़ कर उन्हें अधिक चुटीला और प्रभावशाली बना देते हें। इस फिल्म में ऐसे कई प्रसंग हैं, जिनमें इरफान का जादू बोलता है। अवधिः 132 मिनट abrahmatmaj@mbi.jagran.com "
Film ,2.5," प्रभुदेवा निर्देशित ‘सिंह इज ब्लिंग’ का नायक रफ्तार सिंह इतना सरल और बुद्धू है कि उसकी सामान्य हरकतों पर भी हंसी आती है। काम को अधूरा छोड़ना या काम पूरा करने में गलतियां करना उसकी आदत है। परिवार में सबसे छोटा और मां का दुलारा रफ्तार सिंह उम्र बढ़ने के बावजूद बड़ा नहीं हो पाया है। उसके व्यवहार और प्रतिक्रियाओं में बचपना है। अपनी इस मासूमियत की वजह से ही वह प्यारा भी लगता है। अपने भोलेपन में ही वह साहसी और ताकतवर भी है। वह सरदार है। 'सवा लाख से एक लड़ाऊं' जैसी उक्ति पर अमल करता है। मूल्यों और पगड़ी की बात आने पर वह किसी से भी भिड़ सकता है। ‘सिह इज ब्लिंग’ पूरी तरह से अक्षय कुमार की फिल्म है। निर्देशक प्रभुदेवा ने उनकी कॉमिक टाइमिंग और मसखरे अंदाज को अच्छीे तरह पेश किया है। फिल्म में जब तक असंगत और अतार्किक दृश्य चलते हैं, तब तक फिल्म रोचक लगती है। फिल्म इमोशनल और तार्किक होने की कोशिश में विफल हो जाती है। ‘सिंह इज ब्लिंग’ में नायिका एमी जैक्सन को भरपूर एक्शन दृश्य मिले हैं। वह उन दृश्यों में फबती भी हैं। अक्षय कुमार की कॉमेडी और एमी जैक्सन के एक्शन के लिए भी यह फिल्मा देखी जा सकती है। इन दोनों के अलावा केके मेनन की अदाकारी है। बाकी कलाकारों ने भी अपनी भूमिकाओं के अनुसार योगदान किया है। रफ्तार सिंह जैसी भूमिकाओं में अक्षय कुमार का निखार अलग से दिखता है। कुछ कलाकार खास भूमिकाओं में रमते और जमते हैं। अक्षय कुमार की उन खूबियों को निर्देशन ने समझा और उनका इस्तेमाल किया है। यह फिल्म हंसने-हंसाने और दर्शकों को आनंदित करने के उद्देश्य से रची गई है। सिंह के पिंजड़े से निकलने और फिर पकड़ में आने के दृश्य में बालसुलभ स्वाभाविकता है। ‘सिंह इज ब्लिंग’ में ऐसे अनेक दृश्य हैं, जिनमें कोई लॉजिक नहीं दिखता। वे एब्सर्ड लगते हैं। अपनी एब्सर्डिटी में ही वे हंसी पैदा करते हैं। लारा दत्ता ने ऐसा ही एक एब्सर्ड किरदार निभाया है। इस किरदार को उन्होंने जरूरत के मुताबिक हास्यास्पद बनाया है। रफ्तार सिंह के दोनों दोस्त भी दी गई भूमिकाओं का संगत निर्वाह करते हैं। ऐसी फिल्मों में हिंदी फिल्मों में देखे-दिखाए जा चुके दृश्यों और प्रसंगों की पुनरावृति होती है। कलाकार और निर्देशकों की संगति और समझ से उसमें नवीनता आती है। ‘सिंह इज ब्लिंग’ में वैसे दृश्यों को रंगीन और चकमदार बना दिया गया है। भाषा न समझने से हुई गलतफहमी और नासमझी भी हंसी का कारण बनती है। अक्षय कुमार रफ्तार सिंह के किरदार में सचमुच नासमझ और जाहिल से दिखते हैं। उनकी मासूम हंसी और स्वैगर चाल में पंजाब का देसीपन है। इस फिल्म में वे उनका इस्तेमाल भी करते हैं। अवधिः 146 मिनट abrahmatmaj@mbi.jagran.com "
फिल्म रिव्यू: मेज रनर - द स्कोर्च ट्रायल्स (2 स्‍टार),2.5,"प्रमुख कलाकार: डेलेन ओ ब्रायन, काया स्कोडिलेरियो, थॉमस। निर्देशक: वेस बाल, प्रोड्यूसर ऐलन गोल्डस्मिथ-वैन ट्रायल्स सुनने में जरूर यह बात एडवेंचर से भरी लगी हो सकती है, लेकिन दुर्भाग्य से यह रोमांचित करने में कारगर साबित नहीं होता है। हो सकता है कि यह एक उपन्यास के इर्द-गिर्द घूमती कहानी हो, लेकिन बावजूद इसके फिल्म का रोमांच अपेक्षा से कम ही है। यही कारण है कि मूल फिल्म के मुकाबले इस फिल्म से दर्शक कम जुड़ पाता है। इस तरह की फ्रेंचाइजी में आप वैसे भी कहानी की उम्मीद नहीं करती है। ऐसे में मिलना भी मुश्किल ही होता है। थॉमस (डेलेन ओ ब्रायन), टेरेसा और बाकी के सर्वाइवर एक शक्तिशाली संगठन के लिए क्लू तलाश रहे हैं। इसमें कई बाधाएं हैं। ऐसे में यह बात तय है कि कुछ भी सरल नहीं होगा। पौराणिक कथाओं में कुछ अशोभनीय सा भी लगता है। कुछ सपोर्टिंग कैरेक्टर्स भी है। कुछ कहानियां है। जेम्स डेशनर के दूसरे नॉवेल का भी कुछ पुट देखने को मिलता है। डायरेक्टर वेस बाल की कोशिश भी कुछ विश्वास से भरी है। कैरेक्टर्स किसी गति में नहीं है फिर भी चलते प्रतीत होते हैं। स्क्रिप्ट ने बहुत ज्यादा बदलाव की गुंजाइश नहीं छोड़ी है। ऐसे में एक पल ऐसा लगता है कि सबकुछ निरर्थक ही है। यहां कुछ शिकायत करने जैसा नहीं है। मगर हां सवाल है जो मन में उठ सकते हैं। "
फिल्म रिव्यू: द इंटर्न (3 स्टार),2.5," नैन्सी मेयर्स, काफी हद तक सफल कॉमेडी विशेषज्ञ हैं। हालांकि मुख्यधारा की हॉलीवुड फिल्मों में हमेशा ही उनके महिला पात्र आंशिक तौर पर कम नजर आते हैं। ऐसे में यह सरप्राइज जैसा नहीं था जब उन्होंने रॉबर्ट डी नीरो को बीन के रुप में पेश किया जो एक रिटायर्ड, विधुर है और एक सीनियर इंटर्न की तलाश में हैं, जिसके साथ वो व्यस्त रह सकें। इस बीच कहानी में यंग फीमेल बॉस है जूल्स ऑस्टिन। यह मई और सितंबर में होने वाला रोमांस नहीं है। सीनियर इंटर्न के पीछे का आइडिया बस इतना है कि तेजी से बढ़ते वेब पोर्टल के लिए एक वरिष्ठ व्यक्ति का नजरबंद हो जाना दूर की बात नजर आती है। संवेदनशीलता के साथ शुरू किया गया ये प्रयास आगे जाकर कहानी के तौर पर बताए जाने की कोशिश में नजर आया है। मगर कई बार यह कहानी में दूर हो जाता है। लेखन और प्रोजेक्ट संभालने के स्तर पर जो बातें थी वो सही तरीके से पेश की जाती तो मामला कुछ और हो सकता था। ऐसे में हमें मजबूत रिलेशनशिप के परे एक अजीब फ्रेंडशिप देखने को मिलती है। पहली बार में यह स्क्रिप्ट वर्किंग वुमन के आइडिए को प्रमोट करती नजर आती है। पति घर पर ठहरकर बच्चों की देखभाल करता है। महिला काम करने जाती है। मगर पति एक शक से भी घिरा हुआ है। उसका एक अफेयर है। यही बात उसे बार-बार परेशान भी करती है। फिल्म में डी नीरो, हैथवे, रेने रुसो का काम ठीक है। "
फिल्म रिव्यू:भाग जॉनी (3 स्टार),2.5," विक्रम भट्ट ने पूर्व में दर्शकों को कई बेहतरीन हॉरर व थ्रिलर फिल्में दी हैं। 'राज’, 'कसूर’ उनमें से एक हैं। दोनों में की गई किस्सागोई तत्कालीन दौर के हिसाब से आगे की थी। अब उन्होंने 'भाग जॉनी’ लिखी है। विक्रम ने निर्देशक शिवम नायर के संग मिलकर इनोवेटिव किस्सागोई की है। उससे वैम्प व नायक-नायिका के दरम्यान चूहे-बिल्ली का खेल रोचक व रोमांचक बना है। सीधे-सरल शब्दों में कहें तो नायक एक साथ डबल रोल और स्पिल्ट पर्सनैलिटी यानी खंडित व्यक्तित्व जीता है। विक्रम भट्ट ने फिल्म में जिन्न की भूमिका भी निभाई है। किरदारों के जरिए प्यार, पैसा, पॉवर, वासना, धोखा व बदला के कार्य-कारण व परिणामों की पड़ताल है। फैसलों के दूरगामी प्रभावों का विश्लेषण है। वह जाहिर करती है कि भविष्य का सारा दारोमदार वर्तमान में लिए गए सही-गलत, अच्छे-बुरे फैसलों पर पूरी तरह निर्भर करते हैं। सही वक्त पर लिए गए सही निर्णय ही मुश्किलों व चुनौतियों से उबारने में काम आते हैं। जर्नादन अरोड़ा ऊर्फ जॉनी बैंकॉक में रहता है। वह दिल का बुरा नहीं है, पर दिलफेंक व खुदगर्ज है। वह अस्पष्ट है। कमाई के शॉर्टकट तरीकों में यकीन रखता है। उसकी जिंदगी मजे में कट रही है। उसकी बॉस रमोना बख्शी उसे वह इनसाइडर ट्रेडिंग करते हुए रंगे हाथों पकड़ लेती है। वह बदले में जॉनी को तान्या को कत्ल करने को कहती है। मजबूर जॉनी को उसकी बात माननी पड़ती है। परेशान जॉनी की मदद को जिन्न आता है। वह उसे अगले 72 घंटे दो जिंदगियां जीने को कहता है। एक में नेकदिल, मददगार इंसान तो दूजे में खुदगर्ज और बेचैन शख्स बनकर। उन दोनों को जीते हुए जॉनी को जिंदगी का सार पता चलता है। जॉनी की भूमिका के साथ कुणाल क्येमू ने न्याय किया है। उन्होंने जॉनी की खूबी-खामियों व असुरक्षाओं को पर्दे पर बखूबी पेश किया है। एक्शन व स्टंट के दृश्यों में वे विश्वसनीय लगे हैं। फिल्म में वे खूब भागे हैं, पर कहीं भी फिल्म को एकरस नहीं होने दिया है। तान्या को जोया मोरानी ने प्ले किया है। 'भाग जॉनी’ उनकी दूसरी फिल्म है। तान्या के ग्रेस को उन्होंने मेंटेन किया है। रमोना बख्शी की भूमिका में मंदाना करीमी फिल्म की खोज हैं। इस फिल्म से हिंदी फिल्म इंडस्ट्री को टिपिकल वैम्प मिली है। फिल्म का संगीत युवाओं को ध्यान में रखकर बनाया गया है। 'इस कदर’ कर्णप्रिय बन पड़ा है। बैंकॉक की खूबसूरती उभरकर सामने आई है। कुल मिलाकर शिवम नायर ने एक अच्छी थ्रिलर दी है। अवधिः 117 मिनट "
फिल्म रिव्यू: किस किसको प्यार करूं (2 स्टार),2.5," हिंदी फिल्मों में करवा चौथ का चांद हमेशा गोल दिखाया जाता है। आदित्य चोपड़ा की फिल्म 'दिलवाले दुल्हनिया ले जाएंगे' के आर्ट डायरेक्टर से हुई भूल पर न तो निर्देशक का ध्यान गया और न ही दर्शकों ने सुध ली। लिहाजा, बाद में आई हर फिल्म में करवा चौथ का चांद गोल ही दिखता है, जबकि कृष्ण पक्ष की चतुर्थी के दिन चांद की गोलाई चार दिन घट चुकी होती है। 'किस किस को प्यार करूं' जैसी फिल्में 'करवा चौथ का गोल चांद' ही होती हैं। इनका वास्तविकता से खास रिश्ता नहीं होता। अब इसी फिल्म को लें। कुमार शिव राम किशन दिल का नेक लड़का है, वह अपनी मां की दी सीख 'कभी किसी लड़की का दिल न तोड़ना और कभी किसी का घर नहीं तोड़ना' पर अमल करते हुए तीन शादियां कर चुका है। तीनों शादियां गफलत और नैतिकता के दबाव में हुई हैं। अपने दोस्त और वकील करण की मदद से वह एक ही बिल्डिंग की चौथी, छठी और आठवीं मंजिलों पर तीनों बीवियों का परिवार चला रहा है। अब यह न पूछें कि कैसी एक ही बिल्डिंग में रहते हुए उनकी बीवियों को लंबे समय तक पता ही नहीं चलता कि उनका पति एक ही व्यक्ति है। हिंदी फिल्मों में मुंह पर केक की क्रीम लग जाए तो चेहरा थोड़े ही पहचान में आता है। आदित्य चोपडा ने बताया है न कि सिर्फ मुंछ लगाने से भी व्यक्ति की पहचान छिप जाती है। ऐसे तर्क और कारण खोजने लगेंगे तो 'किस किस को प्यार करूं' देखते हुए तकलीफ बढ़ जाएगी। 'किस किस को प्यार करूं' के हीरो कपिल शर्मा हैं। कपिल शर्मा ने पिछले सालों में 'कॉमेडी नाइट्स विद कपिल' से बड़ा नाम कमाया है। खास कर फिल्मी सितारों के संग उनकी ठिठोली काफी लोकप्रिय है। हिंदी फिल्मों के सभी नामी कलाकारों के वे प्रिय हैं। टीवी से पॉपुलर हुए हर कलाकार की ख्वाहिश रहती है कि उन्हें फिल्में मिलें। आज भी फिल्मों से मिली लोकप्रियता टिकाऊ होती है, जबकि टीवी शो बंद होते ही उसके कलाकार भुला दिए जाते हैं। इस कोशिश में कपिल शर्मा को उनके स्वभाव और प्रतिभा के अनुकूल फिल्म मिली है। उन्होंने चेहरे पर निर्लिप्त भाव रखते हुए दृश्यों और स्थितियों में अपने संवादों से हंसाया है। अभिनय तो अभी कपिल शर्मा से कोसों दूर है। इसके लिए उन्हें चेहरे पर भाव लाने होंगे और बगैर संवादों के भी अभिव्यक्ति देनी होगी। अब्बास-मस्तान ने पहली बार कॉमेडी में हाथ आजमाया है। उनके पास देश के उम्दा और मशहूर कॉमेडियन कपिल शर्मा हैं। वे उनका सही इस्तेमाल करते हैं। फिल्म देखते हुए तीन-तीन बीवियों की वजह से चल रहे कंफ्यूजन और उन्हें संभालने में कुमार शिव राम किशन की परेशानी से हंसी तो आती है, लेकिन वह सिटकॉम(सिचुएशन वाली कॉमेडी) की खूबी है। उसमें कलाकारों का योगदान टाइमिंग और संवाद अदायगी तक सीमित रहता है। कपिल शर्मा और उनकी बीवियां बनीं मंजरी फड़णीस, सिमरन कौर मुंडी, साई लोकुर ने भरपूर योगदान किया है। फिल्म की नायिका और कुमार की प्रेमिका बनी एली अवराम बाकी अभिनेत्रियों से कमतर नजर आती हैं। इस फिल्म में नायक के सहयोगी बने करण यानी वरुण शर्मा का प्रयास सराहनीय है। उन्होंने अपनी भूमिका के साथ न्याय किया है और फिल्म के सूत्रधार के रूप में जरूरी दृश्यों में आते रहे हैं। पिता शरद सक्सेना और मां सुप्रिया पाठक भी अपने हिस्सों में प्रभावशाली हैं। बाई बनी जेमी लीवर अपनी भूमिका निभा ले जाती हैं। अवधिः 136 मिनट abrahmatmaj@mbi.jagran.com "
फिल्म रिव्यू: कैलेंडर गर्ल्स (2.5 स्टार),2.5," मधुर भंडारकर की 'पेज 3’, 'फैशन’ और 'हीरोइन’ की कहानियां एक डब्बे में डाल कर जोर से हिलाएं और उसे कागज पर पलट दें तो दृश्यों और चरित्र के हेर-फेर से 'कैलेंडर गर्ल्स’ की कहानी निकल आएगी। मधुर भंडारकर की फिल्मों में ग्लैमर की चकाचौंध के पीछे के अंधेरे के मुरीद रहे दर्शकों को नए की उम्मीद में निराशा होगी। हां, अगर मधुर की शैली दिलचस्प लगती है और फिर से वैसे ही प्रसंगों को देखने में रूचि है तो 'कैलेंडर गर्ल्स’ भी रोचक होगी। मधुर भंडारकर ने हैदराबाद, कोलकाता, रोहतक, पाकिस्तान और गोवा की पांच लड़कियां नंदिता मेनन, परोमा घोष, मयूरी चौहान, नाजनीन मलिक और शैरॉन पिंटो को चुना है। वे उनके कैलेंडर गर्ल्स’ बनने की कहानी बताते हैं। साथ ही ग्लैमर वर्ल्ड में आ जाने के बाद की जिंदगी की दास्तान भी सुनाते हैं। उनकी इस दास्तान को फिल्म के गीत 'ख्वाहिशों में...’ गीतकार कुमार ने भावपूर्ण तरीके से व्यक्त किया है। यह गीत ही फिल्म का सार है- 'कहां ले आई ख्वाहिशें, दर्द की जो ये बारिशें, है गलती दिल की या फिर, है वक्त की साजिशें।’ देश के विभिन्न हिस्सों और पाकिस्तान से आई लड़कियों को पहले अपने परिवार और फिर अपने परिवेश से संघर्ष करना पड़ता है। आरंभ में सभी को विरोध झेलना पड़ता है। उनकी असली लड़ाई कैलेंडर गर्ल्स बन जाने के बाद होती है, जब उन्हें पिनाकी चटर्जी, अनिरूद्ध श्रॉफ, हर्ष नारंग, अनन्या रायचंद और तिवारी जैसे व्यक्ति मिलते हैं। वे उन्हें ग्लैमर की उन अंधेरी गलियों में धकेलते हैं, जहां से निकलना मुश्किल है। नंदिता, मयूरी और शैरॉन की जिंदगी तो संभल जाती है, लेकिन परोमा और नाजनीन को मुश्किलों से गुजरना पड़ता है। मधुर भंडारकर ने इन लड़कियों की तबाह जिंदगी के चित्रण में 'फैशन’ और 'हीरोइन’ की तकलीफों को ही दोहराया है। शायद चकाचौंध के पीछे का अंधेरा एक सा ही होता है। मधुर भंडारकर के फिल्मों का कंटेंट मजबूत और प्रासंगिक होता है, लेकिन उनके निरूपण में अब बासीपन आ गया है। यह फिल्म 'पेज 3’ और 'फैशन’ की नवीनता दोहराए जाने से अपनी चमक खो चुकी है। ऐसा लगता है कि कथ्य और शिल्प दोनों ही स्तरों पर मधुर भंडारकर को अब नई कोशिशें करनी होंगी। यह मुमकिन है कि मधुर भंडारकर के नए दर्शकों को 'कैलेंडर गर्ल्स’ अच्छी लगे, क्योंकि उनके लिए इस फिल्म की ख्वाहिशों का दर्द नया होगा। परोमा, नाजनीन और शैरॉन के किरदार निभा रही अभिनेत्रियों को बेहतर प्रदर्शन का मौका मिला है। उनकी जिंदगी में ज्यादा घटनाएं और उथल-पुथल हैं। सतरूपा पायणे, अवनी मोदी और कियारा दत्ता ने अपनी भूमिकाओं को समझा और निभाया है। तीनों ही अभिनेत्रियों ने अपने किरदारों के दर्द और द्वंद्व को अच्छी तरह पर्दे पर उकेरा है। फिल्म के अधिकांश दृश्यों में उन्हें सुंदर और आकर्षक दिखना है, इसलिए अभिनय से ज्यादा उनके रूप और श्रृंगार पर निर्देशक ने ज्यादा ध्यान दिया है। फिल्म देखते हुए कुछ किरदारों की शिनाख्त की जा सकती है। सोसायटी में वे मौजूद हैं। पत्र-पत्रिकाओं और चैनलों की खबरों में वे सुर्खियों में रहते हैं। फिल्म उन व्यक्तिओं की मानसिकता और लालसा की बातें नहीं करतीं, जिनकी वजह से कैलेंडर गर्ल्स का कारोबार चलता है। मधुर भंडारकर की फिल्मों में स्थितियों के कारण की खोज नहीं रहती। वे दिखाई पड़ रही घटनाओं की सतह पर ही अपने किरदारों के जीवन का चित्रण करते हैं। अवधिः 130 मिनट abrahmatmaj@mbi.jagran.com "
फिल्‍म रिव्‍यू: मेरठिया गैंगस्‍टर्स (3 स्‍टार), 3,"अजय ब्रह्मात्मज जीशान कादरी की 'मेरठिया गैंगस्टर्स’ के साथ अनेक दिक्कतें हैं। फिल्म देखने से पहले यह ख्याल आता है कि इसे जीशान कादरी ने लिखा और निर्देशित किया है। जीशान कादरी ने ही अनुराग कश्यप की ‘गैंग्स ऑफ वासेपूर’ की मूल कहानी लिखी थी। उसी कहानी के बचे-खुचे किरदारों और वॉयलेंस को लेकर उन्होंने फिल्म बना दी होगी। फिर अनुराग कश्यप अपने पसंदीदा प्रतिभाओं को तवज्जो देते हैं। उन्होंने इसे एडिट और प्रेजेंट किया है। अभी अनेक व्यक्तियों को लगता है कि अनुराग कश्यप चूक गए हैं। उनके सहयोग और समर्थन में दम नहीं रहा। सो इस फिल्म से अधिक उम्मीद नहीं की जा सकती। और फिर मेरठ के गैंगस्टर्स को क्यों देखना? गैंगस्टर्स तो मुंबई और दिल्ली में रहते हैं। ऊपर से संजय मिश्रा और मुकुल देव के अलावा कोई परिचित कलाकार भी तो नहीं हैं। हिंदी फिल्मों ने गैंगस्टर्स के पहचान और लक्षण तय कर दिए हैं। ‘मेरठिया गैंगस्टर्स’ में उनका पालन नहीं किया गया है। ‘मेरठिया गैंगस्टर्स’ कच्चा प्रयास नहीं है। हां, कुछ दृश्योंं में यह फिल्म अधपकी लग सकती है। यह रॉनेस ही इसकी खूबी है। कुछ दृश्यों की लय इतनी गतिपूर्ण और रोचक है कि लेखक-निर्देशक की सोच पर ताज्जुब होता है। मजेदार यह है कि निर्देशक की उस सोच को कलाकारों ने पूरे विश्वास से पर्दे पर उतारा है। ट्यूब वेल के पास के दृश्यों और पुलिस से होने वाली झड़प में निर्देशक और कलाकारों की संगति देखते ही बनती है। सभी कलाकारों ने अपने संवादों और दृश्यों को निजीपन से विशेष बनाया है। उनके परफाॅर्मेंस में सामूहिकता दिखती है। इस फिल्म का कोई अकेला हीरो नहीं है। जतिन सरना इन सभी में उल्लेंखनीय हैं। आकाश दहिया में कहीं-कहीं एक सीनियर थिएटर एक्टर की झलक मिलती है, लेकिन यह स्वाएभाविक है। जयदीप अहलावत गैंग लीडर के हिसाब से पेश आते हैं। मुकुल देव ने बहुत अच्छी तरह लहजा और एटीट्यूड पकड़ा है। संजय मिश्रा का उपयोग नहीं हो पाया है। जीशान कादरी की ‘मेरठिया गैंगस्टर्स’ उल्लेखनीय फिल्म है। यह भविष्य की उन फिल्मों का संकेत है, जो होंगी तो हिंदी में, लेकिन उन पर क्षेत्र या प्रदेश विशेष की छाप होगी। संभव है यह फिल्म, शहरी और मल्टी-प्लेक्स दर्शकों को अधिक पसंद नहीं आए। यह कस्बामई ढंग और परिवेश की फिल्मक है। इसके दर्शक भी वहीं हैं। जीशान कादरी ने किसी तरकीब से चौंकाया होता तो यह फिल्मह अधिक ध्यान खींचती। फिलहाल इसकी सादगी काफी है। अवधि- 129 मिनटabrahmatmaj@mbi.jagran.com"
फिल्‍म रिव्‍यू: कट्टी बट्टी (3 स्‍टार), 3  ,"  अजय ब्रह्मात्मज प्रमुख कलाकार: कंगना रनोट, इमरान खान। निर्देशक: निखिल अडवाणी, संगीतकार: शकंर-एहसान-लॉय।  निखिल आडवाणी की फिल्में देखते हुए उनकी दुविधा हमेशा जाहिर होती है। ‘कट्टी बट्टी’ अपवाद नहीं है। इस फिल्म की खूबी हिंदी फिल्मों के प्रेमियों को नए अंदाज और माहौल में पेश करना है। पारंपरिक प्रेमकहानी की आदत में फंसे दर्शकों को यह फिल्म अजीब लग सकती है। फिल्म किसी लकीर पर नहीं चलती है। माधव और पायल की इस प्रेमकहानी में हिंदी फिल्मों के प्रचलित तत्व भी हैं। खुद निखिल की पुरानी फिल्मों के दृश्यों की झलक भी मिल सकती है। फिर भी ‘कट्टी बट्टी’ आज के प्रेमियों की कहानी है। आप कान लगाएं और आंखें खोलें तो आसपास में माधव भी मिलेंगे और पायल भी मिलेंगी। माधव और पायल का प्रेम होता है। माधव शादी करने को आतुर है, लेकिन पायल शादी के कमिटमेंट से बचना चाहती है। उसे माधव अच्छा लगता है। दोनों लिव-इन रिलेशन में रहने लगते हैं। पांच सालों के साहचर्य और सहवास के बाद एक दिन पायल गायब हो जाती है। वह दिल्ली लौट जाती है। फिल्म की कहानी यहीं से शुरू होती है। बदहवास माधव किसी प्रकार पायल तक पहुंचना चाहता है। उसे यकीन है कि पायल आज भी उसी से प्रेम करती है।  फिल्म में एक इमोशनल ट्विस्ट है। जब ट्विस्ट की जानकारी मिलती है तो लगता है कि इतने पेंच की जरूरत नहीं थी। शायद लेखक-निर्देशक को जरूरी लगा हो कि इस पेंच से भावनाओं का भंवर तीव्र होगा। हम सुन चुके हैं कि इस फिल्म को देखते हुए आमिर खान फफक पड़े थे और उन्हें आंसू पोंछने के लिए तौलिए की जरूरत पड़ी थी। अनेक हिंदी फिल्मों में हम ऐसे प्रसंग देख चुके हैं। ऐसे प्रसंगों में निश्चित ही दर्शक भावुक होते हैं।‘कट्टी बट्टी’ लंबे समय के बाद आई ऐसी हिंदी फिल्म है, जो दर्शकों को रोने का अवसर देती है। माधव और पायल के मुख्य किरदारों में इमरान खान और कंगना रनोट हैं। इमरान खान एक गैप के बाद आए हैं। इमरान खान के इमोशन और एक्सप्रेशन के दरम्यान एक पॉज आता है, जो उनके बॉडी लैंग्वेज से भी जाहिर होता है। लगता है कि उनकी प्रतिक्रियाएं विलंबित होती हैं। दूसरी तरफ कंगना रनोट हैं, जिनके इमोशन पर एक्सप्रेशन सवार रहता है। वह बहुत जल्दकबाजी में दिखती हैं। अनेक दृश्यों में इसकी वजह से उनका अभिनय सटीक लगता है। इस फिल्मृ में कुछ दृश्यों में वह हड़बड़ी में खुद को पूरी तरह से व्यक्त नहीं कर पाती हैं। दोनों कलाकारों की खूबियां या कमियां इस फिल्म के लिए स्वाभाविक हो गई हैं।  निखिल ने इमरान और कंगना को बहुत कुछ नया करने का मौका दिया है। इमरान का आत्माविश्वास कहीं-कहीं छिटक जाता है। कंगना रमती हैं। वह फिल्म के आखिरी दृश्यों में अपने लुक पर सीन के मुताबिक प्रयोग करने से नहीं हिचकतीं। उन्होंने पायल के द्वंद्व और पीड़ा को मुखर किया है। कंगना के इन दृश्यों में नाटकीयता नहीं है। वह जरूरत के अनुसार उदास, कातर और जिजीविषा से पूर्ण दिखती हैं। मजेदार है कि असली वजह मालूम होने के बाद भी दोनों किरदारों के प्रति हम असहज नहीं होते। हमें बतौर दर्शक तकलीफ होती है कि इनके साथ ऐसा नहीं होना चाहिए था। यही वह क्षण होता है, जब गला रुंधता है और आंसू निकल पड़ते हैं। ‘कट्टी बट्टी’ नई और आधुनिक संवेदना की मांग करती है। इस फिल्म के विधान और क्राफ्ट में नयापन है। निखिल आडवाणी ने प्रयोग का जोखिम लिया है।  इस फिल्म में स्टॉप मोशन तकनीक से शूट किया गया गीत तकनीक और इमोशन का नया मिश्रण है। किरदारों की वेशभूषा और माहौल में शहरी मध्यमवर्ग का असर है। निखिल ने अपने किरदारों और फिल्म के परिवेश को मध्यवर्गीय ही रखा है। अमूमन ऐसी फिल्मों में भी किरदारों के लकदक कपड़े और सेट की सजावट दर्शकों का दूर करती है। हां, इस फिल्म के इमोशनल स्ट्रक्चर और कैरेक्टराइजेशन की नवीनता से पारंपरिक दर्शकों को दिक्कत हो सकती है।  अवधि- 131 मिनट abrahmatmaj@mbi.jagran.com "
फिल्म रिव्यू : वी आर योर फ्रेंड्स (2.5 स्टार), 2.5, फिल्म एक रोमांटिक ड्रामा है जो यंग डीजे कोल (जेक इफ्रॉन) के ईर्द-गिर्द घूमता है। कोल का सपना है कि एक बड़ा म्यूजिक सर्किट बनाया जाए। फिल्म में बढ़िया म्यूजिकल एनर्जी है मगर ड्रामा का लेवल कम होने से मजा कम हो जाता है। जेम्स (वेस बेंटले) एक स्थापित डिस्क जॉकी है। वो इस कोशिश में रहता है कि कोल की गर्लफ्रेंड को उसकी नाक के नीचे से भगा ले। ऐसे में दोनों के बीच विवाद होना आम बात है। 'वी आर योर फ्रेंड्स' अपने आप में कोशिश करती हैं कि डांस और म्यूजिक के आगे की बात करे। हर पल फिल्म उस इलेक्ट्रॉनिक म्यूजिक पल्स के साथ आगे बढ़ती है। कोल और उसके गैंग को एकाएक जॉब्स मिल जाती है। मगर बावजूद इसके पैसे और नैतिकता को लेकर बार-बार विवाद की स्थिति बनती है। मैक्स जोसफ ने अपना डायरेक्टोरियल डेब्यू किया है। स्क्रीनप्ले लिखने में मेघन ओफेनमेयर का साथ लिया है। फिल्म के कुछ सीन दूसरी फिल्मों की याद दिलाते हैं। वहीं हजारों डॉलर्स को जूते के बॉक्स में बेड के नीचे रखना बहुत ही बचकाना लगता है। इस बीच स्विमिंगपुल में एक टॉपलैस वुमन भी देखने को मिलती है। फिल्म का निर्देशन और स्क्रिप्ट का काम डायरेक्टर मैक्स जोसफ ने ही किया है। ज्यादातर समय पर एनिमेशन और ग्राफिक डिजाइन कहानी को आगे बढ़ाते दिखते हैं। मगर बावजूद इसके कहानी में कई तरह के फेर देखने को मिलते हैं। हां संगीत की बीट्स इसका प्लस पॉइंट है। कैरेक्टर्स का डायनेमिक एप्रोच नजर नहीं आया है। यही कारण रहा है कि दर्शकों से पिक्चर नहीं जुड़ पाती है। वेस बेंटले और एमिली ने अपनी मौजूदगी दर्ज कराई हैं। 
फिल्म रिव्यू : हीरो (2.5 स्टार), 2.5,"अजय ब्रह्मात्मज 1983 में सुभाष घई की फिल्मल ‘हीरो’ आई थी। सिंपल सी कहानी थी। एक गुंडा टाइप लड़का पुलिस कमिश्नर की बेटी को अगवा करता है। लड़की की निर्भीकता और खूबसूरती उसे भाती है। वह उससे प्रेम करने लगता है। लड़की के प्रभाव में वह सुधरने का प्रयास करता है। कुछ गाने गाता है। थोड़ी-बहुत लड़ाई होती है और अंत में सब ठीक हो जाता है। जैकी हीरो बन जाता है। उसे राधा मिल जाती है। ‘था’ और ‘है’ मैं फर्क आ जाता है। 2015 की फिल्म में 32 सालों के बाद भी कहानी ज्यादा नहीं बदली है। यहां सूरज है, जो राधा का अपहरण करता है। और फिर उसके प्रभाव में बदल जाता है। पहली फिल्म का हीरो जैकी था। दूसरी फिल्म का हीरो सूरज है। दोनों नाम फिल्म के एक्टर के नाम पर ही रखे गए हैं। हिरोइन नहीं बदली है। वह तब भी राधा थी। वह आज भी राधा है। हां, तब मीनाक्षी शेषाद्रि राधा थीं। इस बार आथिया शेट्टी राधा बनी हैं। तात्पर्य यह कि 32 सालों के बाद भी अगर कोई फिल्मी कहानी प्रासंगिक हो सकती है तो हम समझ सकते हैं कि निर्माता, निर्देशक और उनसे भी अधिक दर्शकों की रुचि में कितना बदलाव आया है और वह कैसा बदलाव है? नई ‘हीरो’ का मुख्य उद्देश्य सूरज पंचोली और आथिया शेट्टी की शोकेसिंग करना है। बताना है कि वे हिंदी फिल्मों के लिए कितने मुफीद हैं। वे दोनों सलमान खान की पसंद हैं। सलमान खान ने उन्हें सही मंच देने के लिए हर प्रयत्न किया है। उनके लिए गाना भी गाया है। स्वाभाविक है वे सूरज और आथिया की तारीफ करें। निखिल आडवाणी के लिए अवश्य बड़ी चुनौती रही होगी। उन्हें फिल्म इंडस्ट्री के दो नवोदितों को स्थापित करना है। दोहरा दबाव है कि उन्हें मूल फिल्म के मैदान में ही रहना है और सलमान खान की अपेक्षाओं पर खरा उतरना है। फिल्म के पहले फ्रेम से ही बता दिया जाता है कि फिल्म का हीरो सूरज पंचोली अच्छी कद-काठी का मॉडर्न युवक है। वह है तो गुंडा, लेकिन दिल का नेक है। जरूरतमंदों की मदद करता है। बॉडी बनाना उसका शगल और शौक है, जो अच्छा बनने के दौरान पेशा बन जाता है। हिंदी फिल्मों में स्टार बनने के लिए एटीट्यूड चाहिए। अभिनय अभी प्राथमिकता नहीं है। आप पर्दे पर कैसे दिखते हैं? फाइट और डांस में कैसे हैं? आप की जींस की फिटिंग कैसी है? हिंदी फिल्मों के हीरो की यही शर्तें हैं। इस लिहाज से सूरज निराश नहीं करते। उनकी अच्छीे पैकेजिंग की गई है। उनकी बॉडी आज के किसी भी पॉपुलर स्टार से कमतर नहीं है। वे रितिक रोशन और शाहिद कपूर की तरह डांस कर सकते हैं। फाइट सीन में वे लात और मुक्का मारने में जेन्यून लगते हैं। नवोदित स्टार से पहली ही फिल्म में इमोशन, ड्रामा और एक्सप्रेशन की उम्मीद करना थोड़ी ज्यादती होगी। दस-बारह फिल्मों के बाद वह सब आ जाएगा। चल गए तो वैसे भी उन पर कौन गौर करेगा? हिंदी का उच्चारण सही नहीं है तो भी क्या फर्क पड़ता है? आथिया शेट्टी को भी करीने से पेश किया गया है। बताया गया है कि वह भी आज की हिरोइनों के समान नाच-गा सकती हैं। हीरो की बांहों में उछल-कूद सकती हैं। सीन की जरूरत के मुताबिक एटीट्यूड दिखा सकती हैं। हां, आथिया पर उतनी मेहनत नहीं की गई है और न ध्यान ही रखा गया है। फिर भी पूरी फिल्म दोनों की खूबियों को बताने और कमियों को छिपाने के हिसाब से रची गई है। निखिल ने सौंपी गई जिम्मेदारी निभाई है। कह सकते हैं कि उन्होंने अपना काम ढंग से कर दिया है। 2015 की ‘हीरो’ में 1983 की ‘हीरो’ की मासूमियत और मधुरता नहीं है। नई फिल्म देखते समय अगर कानों में परानी बांसुरी बजती रही तो दिक्कत हो सकती है। तब राधा ने कहा था ‘तू मेरा हीरो है’, अब सूरज कह रहा है ‘मैं हूं हीरो तेरा’। इस ‘हीरो’ का संगीत भी स्क्रिप्ट की तरह कमजोर है। कुछ खासियतें छूट गई हैं तो उनका क्या रोना। निखिल आडवाणी ने आज के दर्शकों के लिए सलमान खान की इच्छा के मुताबिक एक फिल्म बनाई है, जिसमें सूरज पंचोली और आथिया शेट्टी को पेश किया गया है। कोशिश है कि वे हर तरह से हिंदी फिल्म इंडस्ट्री के लायक लगें।  अवधिः 131 मिनट abrahmatmaj@mbi.jagran.com "
फिल्म रिव्यू: वेलकम बैक (1.5 स्टार), 1.5," अनीस बज्मी और फिरोज नाडियाडवाला की जोड़ी ने 2007 में ‘वेलकम’ से दर्शकों का मनोरंजन किया था। आठ सालों के बाद वे फिर से आए है और इस बार उनकी फिल्म का नाम है ‘वेलकम बैक’। ‘वेलकम बैक’ में पिछली फिल्म के नाना पाटेकर, परेश रावल और अनिल कपूर हैं। कुछ और सहयोगी कलाकार भी रिपीट किए गए हैं। हीरो-हीरोइन नए हैं। जॉन अब्राहम और श्रुति हासन ने हीरो-हीरोइन की जिम्मेदारी निभाई है। फिल्म की कहानी पिछली फिल्म की तरह उलझी हुई है। कोई भी सिरा पकड़ने खोजने की कोशिश करना व्यर्थ है। इस बार नसीरूद्दीन शाह भी हैं। साथ में शाइनी आहूजा एक अंतराल के बाद लौटे हैं। अनीस बज्मी का फॉर्मूला पिछली फिल्म में काम कर गया था। इस फिल्म में भी हिस्सों में हंसी आती है। खास कर फिल्मों के हवाले से लिए गए सीन और द्विअर्थी संवादों पर दर्शक हंसते हैं। शालीन दर्शकों के अंदर भी एक अश्लील व्याक्ति बैठा होता है, जो एडल्ट जोक और सीन पर मजे लेता है। सिनेमा मनोरंजन की ऐसी व्यक्तिगत प्रक्रिया है, जो थिएटर में समूह में संभव होती है। थिएटर में भीड़ की मानसिकता काम करती है। हम उस समूह का हिस्सा हो जाते हैं। बाकी दर्शकों की तरह हंसने और ठहाके लगाने लगते हैं। बाद में संकोच और पछतावा होता है कि हम बह क्यों गए थे? ‘वेलकम बैक’ को देखते हुए ऐसा लग सकता है। अनीस बज्मीे ने प्रसंगों को जोड़ कर फिल्म बनाई है। उदय और मजनू शरीफ होने के बाद अब शादी करना चाह रहे हैं। तभी उन्हें पता चलता है कि उनकी एक बहन भी है, जिसकी शादी करनी है। बहन की शादी के लिए वे योग्य लड़के की तलाश में निकलते हैं। साथ ही खुद एक ही लड़की के दीवाने हो जाते हैं। स्थितियां हास्यास्पद होती हैं। इन स्थितियों में गंदे, फूहड़ और द्विअर्थी संवादों की बौछार जारी रहती है। फिल्म इंडस्ट्रीे में माना जाता है कि कभी चवन्नी छाप दर्शकों को ऐसी फिल्में अच्छी लगती थी। अभी मल्टीप्लेक्स के दौर में भी अगर इन फिल्मों को दर्शक मिल रहे हैं तो हमें बदले हुए दर्शकों के प्रोफाइल की ठीक से परख करनी होगी। नसीरूद्दीन शाह, परेश रावल, अनिल कपूर और नाना पाटेकर व्यर्थ दृश्यों को भी रोचक बनाने की सफल कोशिश करते हें। सवाल है कि ये दिग्गाज अभिनेता ऐसे फूहड़ कंसेप्ट के लिए क्यों और कैसे राजी होते हैं? अपनी गरिमा और छवि भुला कर वे ऐसी फिल्में क्यों करते हैं? श्रुति हासन और जॉन अब्राहम के बीच होड़ सी लगी है कि कौन कितना निराश करता है। दोनों ही भाव और अभिव्यक्ति में कमजोर हैं। इस फिल्म में अंकिता श्रीवास्तव को डिंपल कपाडिया के साथ पेश किया गया है। फिल्म खत्म हाने पर उन्होंने लंबी सांस लेने के बाद कहा होगा कि किस से पाला पड़ा। अंकिता श्रीवास्तव को फिल्म में जितना स्पेस दिया गया है, उससे वह अच्छा प्रभाव छोड़ सकती थीं। फिर भी वह निराश करती हैं। इस फिल्म को देखते हुए यह एहसास होता है कि मध्य पूर्व एशिया के अमीरों के पास कितनी आलीशान इमारतें हैं। उनकी इमारतें किसी राजप्रासाद से कम नहीं हैं। फिल्मों और टीवी में तो ऐसे सेट तैयार किए जाते हैं। अवधिः 153 मिनट abrahmatmaj@mbi.jagran.com "
फिल्म रिव्यू: द मैन फ्रॉम यूएनसीएलई (3.5 स्टार), 3.5," आप एक फिल्म में क्या पसंद करते हैं। बढ़िया स्टार्स और रोचक कहानी, एक्शन सीक्वेंस, मजबूत प्लॉट, फन और जोक्स। यह सूची बढ़ी हो सकती है। मगर हां इतना जरूर है कि फिल्म 'द मैन फ्रॉम यूएनसीएलई में आपको सबकुछ मिलेगा। फिल्म का निर्देशन गाय रिची ने किया है। यह एक रोलरकोस्टर राइड के समान है। एक्शन, कोरियोग्राफी और जोक्स, सबकुछ कमाल। फिल्म में सबकुछ बड़ी आसानी से फिल्माया गया है। यही इस फिल्म की खास बात भी है। फिल्म एक टीवी सीरीज पर बेस्ड है। यह एक एक्शन कॉमेडी स्टाइल की फिल्म है। जर्मनी की पृष्ठभूमि में साठ के दशक का दौर दिखाया गया है। विश्वयुद्ध 2 का समय। सीआईए नेपोलियन (हैनरी काविल) और केजीबी इल्लैया (एर्मी हैमर) को अपनी-अपनी सरकारों ने निर्देश दिए हैं। एक लड़की है ऑटो शॉप में। इसके कनेक्शन नाजीवादियों से हैं। ये लोग एक मिशन पर काम कर रहे हैं। वैज्ञानिक को खोजना और बम चुराने का काम इन्हें मिला है। फिल्म व्यवस्थित ढंग से आगे बढ़ती है। ह्यूमर का तड़का भी है। काविल पूरे मिशन को अंजाम देता है। हैमर को कैमरे की कलाबाजी ने काविल से बड़ा दिखाया है। कुछ बाते आपको फिल्म में हंसाती है। रिची अपना ट्रेडमार्क छोडने में कामयाब रहे हैं। फिल्म धीमी गति से बढ़ती हुई अच्छे बदलाव दिखाती है। मनोरंजन करती है। -मिहिर फडनवीस "
फिल्म रिव्यू: रिक्की एंड द फ्लैश (2.5 स्टार), 2.5, मेरिल स्ट्रीप की क्या बात है जो स्क्रीन पर उनकी मौजूदगी में जादू कायम कर देती है। क्या उनका चेहरा। उनके चलने का ढंग। क्या उनकी डॉयलाग बोलने की अदा। गत तीस सालों से वो फिल्मों में नजर आ रही हैं। मगर एक मौका उन्होंने नहीं छोड़ा जिसमें वो स्क्रीन पर हों और कोई बात नजर न आए कि स्ट्रीप ने कोशिश कम की। इस फिल्म में भी उनकी यह अदा कायम है। 'रिक्की एंड द फ्लैश' में भी स्ट्रीप ने ऐसा ही एक प्रभावशाली किरदार निभाकर अपनी मौजूदगी दर्ज कराई है। फिल्म को निर्देशित किया है जोनाथन डेम ने। जिन्होंने इसके पहले बनाई थी 'द साइलेंस ऑफ द लैंब्स'। डेम का नाम ही फिल्म के लिए रुचि जगाने के लिए काफी था मगर स्ट्रीप को शामिल करने के बाद यह मजा दोगुना हो गया। फिल्म की कहानी रोचक है। लिंडा (स्ट्रीप) अपने जीवन से बोर हो चुकी हैं। वो एक हाउस वाइफ है जिसके तीन बच्चे हैं। उनका हसबैंड हैं केविन क्लीन। वो अपने जीवन के सपनों को भूल चुकी हैं। परिवार में उलझकर रह गई हैं। वो रॉकस्टार बनना चाहती थीं। उन्हें रिक्की के नाम से पुकारा जाता था। वो अब बार में परफॉर्मर है। एक दिन उसे अपने पूर्व पति का फोन आता है कि अपनी बेटी को ले जाओ क्योंकि मेरी पत्नी घर में नहीं है। रिक्की वहां जाती है। गेटअप एक रॉकस्टार का होता है। जिज्ञासा पैदा होना लाजमी है कि आगे क्या होगा। फिल्म को डायब्लो कोडी ने लिखा है। फिल्म अच्छे से शुरू होती है मगर अंत तक यह लय बरकरार नहीं रह पाती है। कई मौकों पर कहानी का अंदाजा आप खुद ही लगाने लग जाते हैं। फिल्म में हर कोई बढ़िया है। आपको भरोसा होता है कि फिल्म के किरदार वास्तविक है। मगर फिल्म का अंत निराशाजनक है। इस फिल्म से आपको कोई शिक्षा नहीं मिल पाती। -मिहिर फडनवीस 
फिल्म रिव्यू: नो एस्केप (1 स्टार), 1, फिल्म के सितारों पर गौर करें तो आप पाएंगे कि फिल्म में इनका चयन ही अजीबो-गरीब ढंग से किया गया है। एक बड़ी फिल्मों का सितारा है तो दूसरा कॉमेडी फिल्मों का एक्टर। फिल्म का टाइटल 'नो एस्केप' सुनकर लगता है कि यह एक बी ग्रेड फिल्म है। मगर यह ए ग्रेड फिल्म है। प्लॉट सिंपल है। विल्सन एक अमेरिकन है जो अपने परिवार के साथ साउथ इस्ट एशियन देश में काम के सिलसिले में शिफ्ट हो गया है। काम के पहले दिन ही वो एक मुसीबत में फंस जाता है। उस देश के प्रधानमंत्री का मर्डर हो जाता है। अमेरिकन फैमेली इस मामले में उलझकर रह जाती है। फिल्म में परिवार भाग रहा है और छुपता फिर रहा है। सभी की कोशिश है कि जिंदा रह जाए। फिल्म का निर्देशन जॉन एरिक डोडल ने किया है। इस फिल्म के साथ भी एक समस्या है। सबकुछ होते हुए भी अस्त-व्यस्त। एक बढ़िया फिल्ममेकर इस फिल्म को छोटा और थ्रिलर बना देता मगर यहां यह फिल्म सामान्य बनकर रह गई है। देश का नाम तो नहीं बताया गया मगर वियतनाम के पास होना चाहिए। मगर हां इस फिल्म में बुरे लोग केवल हीरो को मारना चाहते हैं क्योंकि वो अमेरिकन है। इसमें यह भी पता लगता है कि वहां चल क्या रहा है। हर पांच मिनट में एशियन गैंगस्टर आता है और परिवार को मारने की कोशिश करता है। फिल्म में कुछ व्यवस्थित नहीं है। बस अनेक समस्याओं को एक साथ दिखा दिया गया है। हीरो अपने परिवार को बचाने की कोशिश में व्यस्त रहता है। फिल्म में कुछ एक्शन सीन्स अच्छे है। मगर आप कुछ रोचक खोज रहे हैं तो यहां ऐसा कुछ नहीं है। -मिहिर फडनवीस 
फिल्म रिव्यू: कौन कितने पानी में (1.5 स्टार), 1.5, नीला माधव पांडा की 'कौन कितने पानी में' रोचक व्यंग्यात्मक शैली में पानी की गंभीर समस्या से जूझते समाज की झलक देती है। फिलहाल यह क्षेत्र विशेष की समस्या लगती है। भविष्य में देश-विदेश के सभी शहरो में पानी के लिए झगड़े और फसाद होंगे। शेखर कपूर की महत्वाकांक्षी फिल्म 'पानी' इसी समस्या पर एक अलग सन्दर्भ में बन रही है। नीला के सामने सीमित बजट की चुनौती रही है। फिल्म देखते हुए कहानी की धारा कई बार टूटती दिखाई देती है। साथ ही व्यंग्य की यह फंतासी भी कल्पना की ऊंची उड़ान नहीं ले पाती। नीला ने पानी को केंद्र में रख कर समाज की अनेक असमानताओं को पेश किया है। सम्पन्नता व्यक्ति की सोच को क्रूर और फूहड़ बना देती है। बांटने और शेयर करने के मानवीय गुणों से भी ऐसे लोग दूर रहते हैं। आसपास की दो बस्तियों में जातिगत भिन्नता भी है। सदियों से राज कर रहे राजा किस्म के जमींदार अपनी हवेलियों की हद में कैद रहते हैं। बदलाव की हवा नहीं नहीं छू पाती। उन्हें बदल गए समाज की भनक भी नहीं होती। इस फिल्म में ऐसी प्रवृतियों को नीला ने बहुत ही सरल और सरस तरीके से पेश किया है। नीला समाज में आ रहे परिवर्तनों को भी चरित्रों और प्रसंगों के माध्यम से प्रस्तुत करते हैं। उन्होंने फिल्म में भारतीय लोकतंत्र के असर को भी महत्व दिया है। 'कौन कितने पानी में' की एक खास खूबी सौरभ शुक्ला हैं। उन्होंने अपनी भाव-भंगिमाओं से किरदार को अनेकार्थी बना दिया है। उनका चरित्र बहुआयामी है। सौरभ ने उसके अनुरूप अदायगी भी बहुआयामी रखी है। पर्दे पर इस चरित्र से उन्हें मुक्त भाव से खेलते देख कर एहसास होता है कि कैसे कई बार कलाकार दी गई स्क्रिप्ट को एक अलग स्तर तक ले जा सकता है। सौरभ की यह यादगार भूमिका है। गुलशन ग्रोवर नीला के प्रिय कलाकार हैं। उन्होने अपने किरदार को संजीदगी से निभाया है। इस फिल्म में कुणाल कपूर और राधिका आप्टे भी हैं। राधिका इस साल अपनी फिल्मों से ठोस पहचान हासिल कर रही हैं। इस फिल्म में उनका छबीला अंदाज बताता है की अगर मौका मिले तो वह पॉपुलर फिल्मों की आकर्षक नायिका के रूप में भी भा सकती हैं। कुणाल कपूर की मेहनत दिखती है। वे पिछली फिल्मों से आगे आए हैं। नीला ने इस फिल्म में गानों का सुन्दर फिल्मांकन किया है। अब उन्हें बड़े बजट की मनोरंजक फिल्म भी करनी चाहिए। वे सार्थक प्रयोग कर सकते हैं। अवधिः 111 मिनट abrahmatmaj@mbi.jagran.com 
फिल्म रिव्यू: फैंटम (2.5 स्टार), 2.5," आतंकवाद की समस्या विश्वव्यापी है। हिंदुस्तान-पाकिस्तान इससे अछूते नहीं हैं। जेहाद के नाम पर रह-रहकर दोनों देशों में दशकों से जबरदस्त तबाही मचाई जाती रही है। इससे निपटने के इंतजाम फौरी राहत तो दे देते हैं, पर अब तक आतंकियों व कथित जेहादियों का समूल नाश नहीं हुआ है। हर मुल्क अपने-अपने तरीके व ताकत के मुताबिक इस पर अंकुश लगाने को प्रयासरत है। मिसाल के तौर पर इजरायल अपनी गुप्तचर एजेंसी मोसाद के जरिए आतंकियों को ठिकाने लगाने व उन्हें सबक सिखाने को कोवर्ट एक्शन करने से भी नहीं चूकता। उस एक्शन के तहत आतंकी व आतंकी संगठनों को दुनिया के किसी भी कोने में जाकर कानूनी-गैरकानूनी तरीके से नेस्तनाबूत किया जाता है। उक्त कार्यप्रणाली से आतंकी आतंकित तो होते हैं, पर एक अंतराल के बाद वे जवाबी हमला करते रहते हैं। बहरहाल, कबीर खान की 'फैंटम' की कहानी का केंद्र भी यही है। फिल्म में कई बार बाकायदा मोसाद के कोवर्ट एक्शन का हवाला है। फिल्म में आधी हकीकत, आधा फसाना है। हकीकत यह कि 26/11 हमले के जिम्मेदार लोग कौन हैं? उन्होंने कैसे उस हमले को अंजाम दिया था। उन चीजों के लिए तथ्यों की तलाश एस. हुसैन जैदी की किताब 'मुंबई एवेंजर्स' से की गई है। अब 26/11 हमले में 166 लोगों को मौत के घाट उतार देने वालों के साथ क्या सलूक किया जाए, उस पर कबीर खान ने परवेज शेख के साथ मिलकर एक फंतासी रची। वह यह कि दानियाल खान बहुत बहादुर व देशभक्त हिंदुस्तानी फौजी है, पर एक गलतफहमी के चलते उस पर कायर और अपने ट्रूप की जान जोखिम में डालने का गलत आरोप लगता है। उसके चलते उसके अब्बा तक उससे नाराज हैं। दानियाल खान सुदूर पहाड़ी इलाके में एकाकी जीवन जीने को मजबूर है। दूसरी तरफ मुंबई में 26/11 हमलों के चलते भारतीय गुप्तचर एजेंसी रॉ के अधिकारी बड़ी बेचैन हैं। कई साल होने के बावजूद हमले के मास्टरमाइंड आजाद व बेखौफ जी रहे हैं। अधिकारी उन्हें ठिकाने लगाना चाहते हैं ताकि आतंकी खौफजदा हों। उसकी खातिर रॉ एजेंट समित मिश्रा कोवर्ट एक्शन यानी पाकिस्तान में घुसकर आतंकियों को सबक सिखाने की बात रखता है, जिसे पीएमओ से हरी झंडी नहीं मिलती। बाद में अधिकारी अपने स्तर पर उस प्लान को अमलीजामा पहनाते हैं। दानियाल खान को ढूंढा और मनाया जाता है। लंदन में पूर्व रॉ एजेंट नवाज मिस्त्री की मदद से पहले लंदन में लश्कर-ए-तैयबा के एजेंट को मारा जाता है, फिर वह शिकागो में कैद डेविड हेडली को ठिकाने लगाता है। आखिर में वे आईएसआईएस को जरिया बनाते हुए सीरिया व फिर पाकिस्तान रवाना होते हैं, जहां उन्हें हारिज सईद को खत्म करना है। कहानी कागजों पर ही बड़ी रोचक, रोमांचक और बड़े स्केल की लगती है। असल में वैसा करना तकरीबन नामुमकिन ही है, क्योंकि हारिज सईद नेपाल या मालदीव नहीं पाकिस्तान में छिपा बैठा है। उस पर वहां की गुप्तचर एजेंसी का हाथ है। उसकी हालत ओसामा बिन लादेन जैसी नहीं है, जो ऐबटाबाद में दुनिया की नजरों से छिपकर बैठा है। हाफिज अब तक खुलेआम भारत के खिलाफ जहर उगल रहा है। दूसरी चीज कि अब तक के इतिहास में असलियत में भारतीय गुप्तचर एजेंसियों के द्वारा कम से कम पाकिस्तान के मामले में कोवर्ट एक्शन का संचालन कभी हुआ नहीं है। इस बात से आम व खास हिंदुस्तानी भली-भांति अवगत है। ऐसे में उन्हें इस फंतासी कहानी के लिए राजी करवा पाना टेढ़ी खीर है। फिर वे दिन भी बीत चुके हैं, जब 'गदर' में सनी देओल का किरदार पाकिस्तान में हैंड पंप उखाड़े और दर्शक तालियां बजाने लगें। 'फैंटम' के संग उपरोक्त समस्याएं आड़े आई हैं। लचर पटकथा से भारतीय गुप्तचर एजेंसियों की कार्यप्रणाली हास्यास्पद हो गई है। सभी किरदार लंदन, शिकागो, सीरिया के वॉर जोन व पाकिस्तान में आतंकियों से लोहा ले रहे हैं, लेकिन वे इतनी आसानी से गाजर-मूली की तरह उनका सफाया कर रहे हैं कि वह देख तरस व हंसी आती है। असल में खुद हाफिज सईद फिल्म को देखे तो उसे भी हंसी ही आएगी। मिसाल के तौर पर दानियाल खान जिस तरीके से शिकागो में कैद डेविड हेडली को ठिकाने लगता है, वह बचकाना सा लगता है। जिस शॉवर में वह जहर की गोली इंप्लॉट करता है, वह सीसीटीवी कैमरे में कैसे कैप्चर नहीं हुई, वह कैसे हजम हो। लाहौर में घुसकर लश्कर-ए-तैयबा जैसे स्केल के बड़े नेता पर दिन-दहाड़े दानियाल खान गोलीबारी करता है और वहां की पुलिस, फौज व गुप्तचर एजेंसी निष्प्रभावी हैं। इन सबने कहानी के प्रभाव को हल्का कर दिया। हम उसे सिनेमैटिक लिबर्टी का नाम भी नहीं दे सकते। किस्सागोई व अदाकारी सीखने वालों के पाठ्यक्रम में सेंस ऑफ डिसबीलिफ अध्याय है। उसके तहत वे सीखते हैं कि दर्शकों को कैसे अपनी कल्पित कथा पर यकीन दिलाया जाए। इस फिल्म में उस अध्याय के मूलभूत सिद्धांतों का भी क्रियान्वयन नहीं है। दानियाल खान की भूमिका में सैफ अली खान की मेहनत व शिद्दत दिखती है, पर नवाज मिस्त्री बनी कट्रीना कैफ के ठंडे भाव-प्रदर्शन से फिल्म कमजोर ही हुई है। हां, गेटअप व लोकेशन नयनाभिराम बने हैं। डेविड हेडली व हारिज सईद हूबहू लगे हैं। कट्रीना कैफ के टिपिकल प्रशंसकों को निराशा होगी। उन पर एक भी गना फिल्म में नहीं है। अवधिः 138 मिनट "
फिल्म रिव्यू: फेंटास्टिक 4 (1 स्टार), 1," 'फेंटास्टिक 4' के बारे में बहुत बार लिखा जा चुका है। फिल्म की वास्तविक स्क्रिप्ट और पर्दे के पीछे का ड्रामा भी। मगर यह सबकुछ हॉलीवुड की बड़ी फिल्म के साथ गलत साबित होता है। डायरेक्टर चुनने से लेकर तो स्क्रिप्ट तक सबकुछ गलत। कास्टिंग और इसका प्रेजेन्टेशन। यही कारण है कि ये प्रोजेक्ट शुरूआत से अंत तक कमजोर रहा। 'फेंटास्टिक 4' बहुत ही बुरा अनुभव। साल 2005 और साल 2007 में बनाई गई 'फेंटास्टिक 4' अच्छी थी। मगर यहां इन फिल्मों की तारीफ से बात नहीं बनती। इस फिल्म के साथ ऐसा कुछ भी नहीं है। डायरेक्शन जोश ट्रेंक का है। फिल्म शुरू तो बहुत ही रोचक ढंग से होती है मगर पहले हाफ में किसी तरह का कोई एक्शन नहीं है। डायलॉग भी स्लो है। सिनेमेटोग्राफी बहुत ही नीरस है। पहले हाफ के बाद आपको लगता है कि शायद अब फिल्म का गियर बदलेगा। मगर ऐसा नहीं होता। कुछ ही देर में पता लगता है कि हमारे हीरो माइल्स टेलर, माइकल जॉर्डन, केट मारा, जैमी बेल एक ऐसे वैज्ञानिक परीक्षण में फंस जाते हैं जो गलत हो गया है। वो सभी किसी न किसी कारण से डॉक्टर डूम से लड़ते हैं। और फिल्म खत्म हो जाती है। अब सवाल यह उठता है कि सुपरहीरोज की इस फिल्म में एक ह्यूमन टार्च है तो दूसरा गायब होने की क्षमता रखता है। एक चट्टान से बना है तो दूसरे में ताकत बढ़ाने का माद्दा है। मगर यही बात फिल्म की समस्या बन जाती है। गंभीर मौकों पर जोक्स की मौजूदगी भद्दी मालूम पड़ती है। ट्रेलर के बहुत सारे सीन्स ही फिल्म से नदारद हैं। कुल 'लाकर फिल्म में किसी तरह का कोई मनोरंजन नहीं है। हां इस फिल्म को देखकर यह जरूर सीखा जा सकता है कि क्या नहीं करना है। "
फिल्म रिव्यू: द गिफ्ट (4 स्टार), 4, फिल्म इंडस्ट्री में ज्यादातर मौकों पर एक्टर्स अपना काम ही मुश्किल से कर पाते हैं जो कि है एक्टिंग। दूसरा ऐसे अनेक डायरेक्टर्स हैं जो डायरेक्शन भी ठीक से नहीं कर पाते हैं। मगर इस बीच एक नाम है जोल एजर्टन का। उन्होंने एक्टिंग से डायरेक्शन में भी कदम रखा है। कमाल का काम किया है। 'द गिफ्ट' एजर्टन का डायरेक्टोरियल डेब्यू है। आपकी उम्मीदों से आगे की फिल्म है। यह एक हॉरर फिल्म है मगर अपने जोनर से बिलकुल अलग। यह थ्रिलर भी है मगर इसमें कॉमेडी का पुट भी है। एक साथ कई सारी बातें होने के बावजूद बहुत ही व्यवस्थित ढंग से पेश की गई है। कहा जाए कि यह परफेक्ट है। फिल्म में सिमोन (जेसन बेटमैन) और रोबिन (रिबेका हाल) एक नए घर में आते हैं। शिकागो से लॉस एंजिल्स की ओर। इस उम्मीद में कि दर्दनाक घटना को भूल पाने में शायद कुछ मदद मिल पाए। सिमोन अपने करियर में चरम पर है। वो अपना काम अच्छे से कर रहा है। रोबिन अपने करियर में जूझ रही हैं। इसलिए अब एक हाउस वाइफ है। चीजें तब और भी गडमड हो जाती हैं जब सिमोन का पुराना दोस्त एजर्टन लौटता है। दोनों के बीच स्कूल टाइम से चली आ रही उल्टी-सीधी बातें फिर उठने लगती है। फिल्म कई बार अप्रत्यक्ष ढंग से घूमती है। एजर्टन ने फिर भी इसे बैलेंस रखने की भरसक कोशिश की है। वो इसमें कामयाब भी रहे हैं। एकाएक कई सारी बातें ऐसी घटती हैं जो आपको हैरान कर देती है। स्टार कास्ट की परफॉर्मेंस दमदार है। एजर्टन ने अपना काम बखूबी किया है। केवल एक बात अखरती है एलिसन टॉलमैन जैसे कलाकार को छोटा रोल दिया है। बाकी तो फिल्म कमाल की है। यह एक बढ़िया 'गिफ्ट' है। 
फिल्म रिव्यू: ऑल इज वेल (2.5 स्टार), 2.5," समाज, देश-दुनिया व हर पीढ़ी हर दौर में एक क्राइसिस से गुजरती है। हमारी फिल्में उससे उपजे खालीपन को भरने वाली कहानियां पेश करती हैं। ऑल इज वेल' भी वह प्रयास करती है। मौजूदा दौर में जहां परिवार का सुख भाग-दौड़ भरी जिंदगी की मार झेल रहे लोगों की जिंदगी से विलुप्त हो रहा है, यह फिल्म लोगों को उस ओर ले जाने की चेष्टा करती है। वह प्रयत्न श्रवण कुमार की परिजन भक्ति, चाणक्य का कर्ज में डूबे पिता को लेकर दर्शन के आधुनिक विवेचन के जरिए किया गया है। फिल्म के निर्देशक उमेश शुक्ला हैं, जो इससे पहले 'ओह माय गॉड' दे चुके हैं। वहां उन्होंने धार्मिक आंडबरों पर प्रहार किया था। उनका तार्किक व नवीन विश्लेषण कर लीक से हटकर फिल्म दी थी, जिसे लोगों ने स्वीकारा भी था। उमेश ने अपनी उस ताकत का प्रदर्शन इस फिल्म के जरिए भी करना चाहा है, लेकिन लचर कहानी व पटकथा ने उनकी मंशा पर पानी फेर दिया है। फिल्म में रांडा बर्न की विश्व प्रसिद्ध व बेस्ट सेलिंग किताब 'द सीक्रेट' के जिंदगी के प्रति सकारात्मक नजरिए की भी पैरोकारी है पर उसका गहरा असर छोड़ पाने में फिल्म की क्रिएटिव टीम नाकाम रही है। बहरहाल, कथा के मूल में इंदर भल्ला का टूटा हुआ परिवार है। उसके मां-पिता का प्रेम विवाह है, पर आर्थिक तंगी के चलते घर में सुख-शांति नहीं है। कलह का निवास है। रोज झगड़े होते हैं। उनके चलते इंदर भल्ला का शादी जैसी व्यवस्था से भरोसा उठ चुका है। इतना ही नहीं उसका बाप उसके सपनों के दरम्यान भी सबसे बड़ा अड़चन बन खड़ा है। नतीजतन जिंदगी के कड़वे सच से दूर भागने के लिए इंदर भल्ला हकीकत व अपने परिवार की दुनिया को छोड़ सपनों के पीछे भाग जाता है। वह दौड़ उसे परदेस ले आती है। बाद में विलेन चीमा व एक हद तक अपनी प्रेमिका निम्मी के चलते वह फिर से अपने परिजनों के पास लौटता है। उसे पता लगता है कि उसका पिता कर्ज में डूबा हुआ है। मां अल्जाइमर से पीडित है। लिहाजा वह अपने बिखरे हुए परिवार को समेटने की कवायद में लग जाता है। आखिरकार अपने पिता को लेकर कड़वाहट और शादी व प्रतिबद्धता को लेकर सबकी गिरहें खुलने लगती हैं। उमेश शुक्ला ने अपनी बात कहने के लिए सफर को जरिया चुना है। इंदर भल्ला का परिवार सफर पर जाता है और तब एक-दूसरे को लेकर गलतफहमियां दूर होती हैं। रोड ट्रिप वाली फिल्मों में दर्शकों को बांधने की चुनौती अधिकाधिक रहती है। घटनाक्रमों का समुचित तालमेल न हो तो दर्शकों पर फिल्म की पकड़ ढीली होने लगती है। इस फिल्म के संग भी दुर्भाग्य से वही हुआ है। फिल्म का एक बड़ा हिस्सा एकरस व एक आयामी रह गया है। कसी हुई पटकथा की कसक दूसरे हाफ में भी खलती है और सार्थक संदेश व उम्दा मनोरंजन की खुराक नहीं मिलती है। अदाकारी के मोर्चे पर मोहम्मद जीशान अय्यूब ने बाजी मारी है। चीमा को उन्होंने बेहतर ढंग से निभाया है। चीमा की लाउडनेस, माइंडलेस व्यवहार को उन्होंने पर्दे पर जीवंत किया है। ऋषि कपूर, अभिषेक बच्चन व असिन ने अपनी भूमिकाओं के संग न्याय किया है। इंदर भल्ला के अहंवादी और खडूस पिता की भूमिका में ऋषि कपूर असरदार लगे हैं। असिन ने तीन साल के ब्रेक के बाद वापसी की है, पर पंजाबी युवती निम्मी के चुलबुलेपन और अति आशावादी रवैये को पर्दे पर उभार नहीं सकी हैं। उनके किरदार में जरूरत से ज्यादा ठहराव रह गया।सुप्रिया पाठक इंदर भल्ला की मां बनी हैं, लेकिन उनकी प्रतिभा फिल्म में जाया हुई है। हां, फिल्म के गाने कर्णप्रिय हैं। उमेश शुक्ला ने अपनी लकी मैस्कट सोनाक्षी सिन्हा पर डांस नंबर फिल्माया है। फिल्म के आखिर में पार्टी सॉन्ग अच्छा बन पड़ा है। अवधिः 127 मिनट "
फिल्म रिव्यू : मांझी - द माउंटेन मैन (3.5 स्टार), 3.5," दशरथ मांझी को उनके जीवन काल में गहरोल गांव के बच्चे पहाड़तोड़ुवा कहते थे। दशरथ माझी को धुन लगी थी पहाड़ तोड़ने की। हुआ यों था कि उनकी पत्नी फगुनिया पहाड़ से गिर गई थीं और समय पर अस्पताल नहीं पहुंच पाने की वजह से प्रसव के दौरान मर गई थीं। तभी मांझी ने कसम खाई थी कि वे अट्टहास करते पहाड़ को तोड़ेंगे। रास्ता बनाएंगे ताकि किसी और को शहर पहुंचने में उन जैसी तकलीफ से नहीं गुजरना पड़े। उन्होंने कसम खाई थी कि ‘जब तक तोड़ेंगे नहीं, तब तक छोड़ेंगे नहीं’। उन्होंने अपनी जिद पूरी की। इसमें 22 साल लग गए। उन्होंने वजीरगंज को करीब ला दिया। पहाड़ तोड़ कर बनाए गए रास्ते को आजकल ‘दशरथ मांझी मार्ग’ कहते हैं। बिहार के गया जिले के इस अनोखे इंसान की कद्र मृत्यु के बाद हुई। अभी हाल में उनकी पुण्यतिथि के मौके पर जब फिल्म यूनिट के सदस्य बिहार गए तो बिहार के मुख्यमंत्री नीतीश कुमार ने भी कार्यक्रम में हिस्सा लिया। उनके नाम पर चल रही और आगामी योजनाओं की जानकारी दी। दलित नायक के प्रति जाहिर इस सम्मान में कहीं न कहीं आगामी चुनाव का राजनीतिक दबाव भी रहा होगा। बहरहाल, संभवत: ‘मांझी-द माउंटेन मैन’ हिंदी सिनेमा में दूसरी बॉयोपिक है, जो किसी दलित नायक पर बना है। पहली बॉयोपिक डॉ.अंबेडकर पर है। दशरथ मांझी के इस बायोपिक में निर्देशक केतन मेहता ने गहरोल के समाज की पृष्ठभूमि ली है। जमींदार के अन्याय और अत्याचार के बीच चूहे खाकर जिंदगी चला रहे मांझी के परिवार पर तब मुसीबत आती है, जब दशरथ को उसका पिता रेहन पर देने की पेशकश करता है। दशरथ राजी नहीं होता और भाग खड़ा होता है। वह कोयला खदानों में सात सालों तक काम करने के बाद लौटता है। इस बीच गांव में कुछ नहीं बदला है। हां, सरकार ने छुआछूत खत्म करने की घोषणा कर दी है। दशरथ की खुशी तुरंत ही खत्म हो जाती है, जब जमींदार के लोग उसकी इसी वजह से धुनाई कर देते हैं। दशरथ मांझी किसी तरह गुजर-बसर कर रहा है। इसी बीच दुर्घटना में उसकी पत्नी का निधन हो जाता है। यह फिल्म दशरथ के प्रेम और संकल्प की कहानी है। दशरथ तमाम विपरीत स्थितियों में भी अपने संकल्प से नहीं डिगता। वह पहाड़ तोड़ने में सफल होता है। दशरथ मांझी के प्रेम और जिद में एक सामुदायिकता है। वह अपने समुदाय और गांव के लिए रास्ता बनाने का फैसला लेता है। इस फैसले में उसकी बीवी फगुनिया उत्प्रेरक का काम करती है। लेखक-निर्देशक मनोरंजन की गरज से इस सामुदायिकता पर फोकस नहीं करते। वे दशरथ और उसकी बीवी फगुनिया के बीच के प्रेम और अंतरंग दृश्यों में रमते हैं। वे फगुनिया के शरीर का इस्तेमाल करते हें। इस कोशिश में फिल्म भटकती है। दोनों की प्रेमकथा रूहानी से अधिक जिस्मानी हो जाती है। हां,फगुनिया की मौत के बाद दशरथ की जिद और जोश के चित्रण में फिल्म उस सामुदायिकता की ओर लौटती है। यह फिल्म पूरी तरह से नवाजुद्दीन सिद्दीकी के कंधों पर टिकी है। उन्होंने शीर्षक भूमिका के महत्व का खयाल रख है। उन्हें युवावस्था से बुढ़ापे तक के मांझी के चरित्र को निभाने में अनेक रूपों और भंगिमाओं को आजमाने का मौका मिला है। उन्होंने मांझी के व्यक्तित्व को समझने के बाद उसे प्रभावशाली तरीके से पर्दे पर उतारा है। राधिका दी गई भूमिका के साथ न्याय करती हैं। उनके चरित्र को ढंग से विकसित नहीं किया गया है। फिल्म के बाकी किरदार गौण है। पंकज त्रिपाठी, तिंग्मांशु धूलिया और प्रशांत नारायण पिछली पहचानों की वजह से याद रहते हैं। केतन मेहता ने परिवेश और माहौल के लिए मांझी के गांव और उस पहाड़ को ही चुना है। उससे एक विश्वसनीयता बनती है। परिवेश का धूसर रंग कथा के भाव को गाढ़ा करता है। ’मांझी: द माउंटेन मैन’ में संवादों की भाषा किरदारों के अनुरूप नहीं है। खास कर उसकी अदायगी पर उचित ध्यान नहीं दिया गया है। अगर आप उस क्षेत्र से परिचित हैं, तो फिल्म की भाषा अखरती है। "
फिल्म रिव्यू: वेकेशन (2 स्टार), 2, फिल्म 'वेकेशन' साल 1983 में आई फिल्म की रीमेक की तरह ही है। इसका निर्देशन किया है जॉनाथन गोल्डस्टेन और जॉन फ्रांसिस डेले ने। इस सीरीज को फिर से जीवंत करने की कोशिश की गई है मगर यह फेल साबित हुई है। कारण कि मूल फिल्म इतनी अच्छी बन पड़ी है कि बाकी प्रयास बेकार लगते हैं। कॉमेडी बढ़िया है। दिल को पसंद आ सकती है। मगर अगर इस फिल्म को आप दूसरी फिल्म से रिलेट करेंगे तो खुद को ठगा महसूस करेंगे। इस रीमेक में मूल फिल्म की अच्छी बातें कहीं खोकर रह गई हैं। ऐसे में यह ठीक नहीं लगती। 'वेकेशन' में एड हेल्म्स ने पारिवारिक आदमी का किरदार निभाया है। वो एक ऐसे मिशन में हैं जिसमें वो अपनी बीवी और बच्चों को बेहतरीन वेकेशन देना चाहते हैं। फिल्म में कुछ कॉमेडी है मगर जोक्स इतने खराब ढंग से पेश किए गए हैं कि व्यक्ति को खीझ होने लगती है। आप केवल इंतजार करते रहते हैं कि अब कोई अजीब बात न देखने को मिले। फिल्म में ऐसा कुछ नहीं जो आपको उत्साहित करे। हेल्म्स को दर्शकों का अटेंशन बनाए रखने के लिए बहुत स्ट्रगल करना पड़ा है। मूल फिल्म ऐसी बनी थी कि निगाहें थम सी जाए और यह ऐसी बन पड़ी है कि सीन पर रुकने में संघर्ष करना पड़ता है। फिल्म में हर कोई एक रोबोट की भांति एक्टिंग करता दिखाई देता है। क्रिस हेमस्वार्थ ने कैमियो किया है जो रोचक है। यह सीक्वल दमदार नहीं बन पाया है। अगर आपने पिछली दो फिल्में देखी हैं तो यह फिल्म आपको अच्छी नहीं लगेगी। 
फिल्म रिव्यू: गौर हरि दास्तान (3.5 स्टार), 3.5," अनंत महादेवन की 'गौर हरि दास्तान' एक ऐसे स्वतंत्रता सेनानी की कहानी है, जिन्हें अपने स्वतंत्रता सेनानी का प्रमाण पत्र लेने में 32 साल लगे। गौर हरि की जीवटता विऊल्म में बखूबी चित्रित हुई। उसे विनय पाठक ने किरदार के स्वभाव के अनुरूप निभाया है। अपने साथ हुई ज्यादती के बावजूद वे शांतचित्त और धैर्यशील बने रहते हैं। 'गौर हरि दास्तान' एक गुमनाम स्वतंत्रता सेनानी की बायोपिक है, जिसमें उन्हें आजाद देश में अपने हक के लिए जूझते हुए दिखाया गया है। निर्देशक अनंत महादेवन ने गौर हरि को शांत बहती नदी की तरह चित्रित किया है। बिफरने और चिल्लाने के अवसरों पर भी उनकी सौम्य शांति विचलित करती है। विनय पाठक अपने अभिनय के विचलन की तीव्रता बढ़ा देते हैं। फिल्म में एक अखबार और उसके पत्रकार का भी चित्रण है। गौर हरि की दास्तान के बहाने यह फिल्म आज की पत्रकारिता के बदलते मूल्यों को भी सामने लाती है। सरोकारी पत्रकार किस तरह मीडिया हाउस और समाज के लिए अनफिट या मिसफिट हो रहे हैं? "
फिल्म रिव्यू: ब्रदर्स (2.5 स्टार), 2.5," अशोक लोखंडे, किरण कुमार और आशुतोष राणा ‘ब्रदर्स’ के अहम कलाकार हैं। छोटी और सहयोगी भूमिकाओं में आए ये कलाकार फिल्म के मुख्यि कलाकारों अक्षय कुमार, सिद्घार्थ मल्होत्रा और जैकी श्रॉफ के निखरने में मददगार रहे। जैकलीन फर्नांडिस के बदले कोई और अभिनेत्री रहती तो फिल्मी का इमोश्नेल प्रभाव और बढ़ता। खुशी में उछलने और दुख में माथा पीटने की एक्टिंग उन्होंने की है। मुमकिन है निर्देशक ने उनकी क्षमता को देख कर यही करने को कहा हो। ‘ब्रदर्स’ नाम के अनुरूप दो भाइयों मोंटी और डेविड की कहानी है। दोनों सौतेले भाई हैं। दरअसल, उनके पिता गैरी की दूसरी शादी उनके परिवार में विघ्न डालती है। गैरी नशेबाज और आक्रामक हो जाता है। एक बार वह अपनी बीवी मारिया पर हाथ उठाता है तो वह ऐसे गिरती है कि उसकी मौत हो जाती है। डेविड अपने पिता का माफ नहीं कर पाता। उसे सौतेले छोटे भाई पर भी गुस्साा आता है कि उसकी वजह से यह टंटा हुआ और उसकी मां का देहांत हो गया। गैरी जेल चला जाता है और दोनों भाई अलग हो जाते हैं। फिल्म गैरी के जेल से छूटने के समय आरंभ होती है। कहानी बार-बार फ्लैशबैक में जाती है और पुराने दृश्यो किसी हॉरर फिल्म के भूतों की तरह अचानक प्रकट होते हैं। वर्तमान और फ्लैशबैक का यह मिश्रण झटका ही देता है। इंटरवल के पहले फिल्म ऊबाऊ तरीके से परिवार की कहानी कहती है। हम फिल्म के टेकिंग पॉइंट तक आने में ही ऊब जाते हैं। दोनों भाइयों के आमने-सामने आने और रिंग में मुकाबले के लिए उतरने के पहले फिल्म धीमी और प्रभावहीन है। इंटरवल के बाद दोनों भाइयों के मुकाबले के दृश्य रोचक और प्रभावपूर्ण हैं। इस फिल्म में मिक्स्ड मार्शल आर्ट का इस्तेमाल किया गया है। फाइट फिल्मों के शौकीन दर्शकों के लिए यह फिल्म इंटरेस्टिंग हो सकती है। पहली बार इस स्तर और कौशल का फाइट पर्दे पर दिखाई पड़ा है। इस संदर्भ में अक्षय कुमार और सिद्धार्थ मल्होत्रा की तारीफ करनी होगी कि उन्होंने अपनी भूमिकाओं के लिए जरूरी मेहनत की है। रिंग में बॉक्सर के रूप में उन्हें देख कर उत्तेजना होती है। दिक्कत यह है कि दर्शकों को पता है कि हिंदी फिल्मों की रीति के मुताबिक बड़ा भाई और सीनियर एक्टर ही जीतेगा, इसलिए उत्सुकता दबी-दबी ही रहती है। पिता के रूप में जैकी श्रॉफ प्रभावशाली रहे हैं। यह किरदार की खासियत है, जिसे जैकी ने अपने अंदाज में जीवंत कर दिया है। निर्देशक ने एक ही तरह के सीन देकर उन्हें लिमिट किया है। निर्देशक की यह सीमा अन्य किरदारों के निर्वाह में भी नजर आती है। अक्षय कुमार एक्शन दृश्योंं में जमे हैं। यह उनकी विशेषता भी है। इस फिल्म में उन्हें फैमिली पर्सन के तौर पर भी दिखाया गया है। उन्होंने किरदार की पीड़ा को समझा और अपने अभिनय में उतारा है। सिद्धार्थ मल्होत्रा एक्शन दृश्यों में ठीक है। वे एक ही किस्म के एक्सप्रेशन के दायरे में क्यों रह गए? नए कलाकारों में यह कमी उभर कर आ रही है। वे पूरी फिल्म एक ही मुद्रा और भाव में निभाते हैं, जबकि दृश्यों में अन्य भावों की भी संभावना रहती है। करण मल्होत्रा की ‘ब्रदर्स’ उनकी पिछली फिल्म ‘अग्निपथ’ के प्रभाव में है।  "
फिल्म रिव्यू: मिशन इम्पॉसिबल रफ नेशन (4 स्टार), 4, शायद यही कारण है कि टॉम क्रूज सभी के चहेते स्टार क्यों हैं। 53 साल का स्टार अभी भी बड़े पर्दे पर फिक्शन और एक्शन फिल्मों में नजर आ रहा है। साथ ही उसने अपना दबदबा कायम रखा है। इसका कारण है उनकी दमदार क्षमता। वो हर मिनट में अपना सौ प्रतिशत देते हैं। यही कारण है कि मिशन इम्पॉसिबल का जलवा 20 सालों के बाद भी कायम है। और तो और हर फिल्म पिछली से बेहतर नजर आती है। 'मिशन इम्पॉसिबल रफ नेशन' भले ही आपको 'घोस्ट प्रोटोकॉल' जैसा मजा न दे मगर हां यह एक्शन मूवी जरूर हैं। फिल्म का निर्देशन क्रिस्टोफर मैकक्वेरी ने किया है। यह पहली फिल्म है जो उन्होंने बड़ी अच्छी बनाई है। इनमें पिछली चार फिल्मों की झलक भी देखने को मिलती है। यह पैकेज भी दमदार है। इस बार एक शेडी आर्गनाइजेशन है जिसे सिंडिकेट नाम दिया गया है। एथन हंट (क्रूज) इसी के चूहे-बिल्ली के खेल में फंस जाते हैं। इसी दौरान उनके साथी बेंजी (सिमोन पैग) और ब्रेंड्ट (जेर्मी रेनर) भी इस उलझन में उलझ जाते हैं। सीआईए हेड होंचो (एलेक बॉल्डविन) इस बात का दोषी एथन हंट को ही मानता है। इसके बाद हंट की गिरफ्तारी कर ली जाती है। इसके बाद शुरू होता है घटनाओं का सिलसिला। कहानी 'मिशन इम्पॉसिबल' के स्टैंडर्ड को मैच करती हुई है। मगर प्रेजेन्टेशन का तरीका अलग है। मैकक्वेरी ने हर किरदार को स्थापित करने का पूरा समय लिया है। दूसरी तरफ फिल्म तूफान की तरह दौड़ती है। रोमांच बना रहता है। फिल्म में एक्शन सीन अच्छे हैं। टॉम क्रूज की सुपरफास्ट मोटरसाइकल भी आपको लुभाएगी। फिल्म का टाइटल दर्शाते सीन पसंद आएंगे। फिल्म का प्रेजन्टेशन दर्शाता है कि ये फिल्म भी जेम्स बॉन्ड मूवी की तरह ही सफल सीरीज बनती जा रही है। 
फिल्म रिव्यू: बैंगिस्तान (2.5 स्टार), 2.5," हिंदुस्तान, पाकिस्तान और अफगानिस्तान के बारे में हम सभी जानते हैं। इन सभी देशों में आतंकवाद एक गंभीर समस्या है, जो धर्म से निर्देशित हो रही है। आतंकवाद के रंग अलग हो सकते हैं, लेकिन आतंकवाद की सारी धार्मिक लड़ाइयों में मौत तो इंसान की ही होती है। सभी मजहबों में बेहतर इंसान बनने की सीख दी जाती है। मतलबपरस्त इस सीख को अपनी सुविधा से बदल देते हैं। उनकी व्याख्या की चपेट में इंसान फंसते हैं और आतंकवाद का कारोबार चलता रहता है। निर्देशक करण अंशुमान ने एक काल्पनिक देश ‘बैंगिस्तान’ की कल्पना की है। इस काल्पनिक देश में वही सब हो रहा है, जो हिंदुस्तान,पाकिस्तान और अफगानिस्तान में होता रहता है। कह सकते हैं कि ‘बैंगिस्तान’ सच्ची घटनाओं, प्रसंगों और विचारों पर आधारित काल्पनिक कहानी है। समस्या यह है कि हम जरूरी मुद्दों पर भी सीधी बातें नहीं कर सकते। कहीं से कोई आवाज उठती है और समाज के नैतिक पहरेदार उस फिल्म, किताब और विचार पर पाबंदी लगाने की बातें करने लगते हैं। करण अंशुमान ने ‘बैंगिस्तान’ में सार्थक प्रहसन रचा है। उन्होंने नॉर्थ और साउथ बैंगिस्तान के धर्मावलंबियों को बांट कर एक ही तीर से निशाना साधा है। नॉर्थ के ईमाम और साउथ के शंकराचार्य तो सभी मामलों में स्काइप के जरिए एक-दूसरे के संपर्क में रहते हैं, लेकिन उनके इलाके के कट्टरपंथियों की सोच कुछ और है। वे अपना प्रभाव और डर बढ़ाने के लिए साजिशें रचते रहते हैं। महज संयोग नहीं है कि दोनों हमशक्ल हैं। मजहब कोई भी हो आतंकवादी का चेहरा एक ही होता है। बहुत खूब करण। गौर करें तो करण ने ‘मां का दल’ और ‘अल काम तमाम’ संगठनों के माध्यम से अतिवादी विचारों के हिमायतियों के कार्य और व्यवहार को सटीक तरीके से पेश किया है। प्रहसन की एक खासियत होती है कि दर्शक मूल स्रोतों को समझ रहे होते हैं। यहां भी स्पष्ट है कि उनकी मंशा क्या है? तमाम आधुनिकता के बावजूद वे कहीं अटक गए हैं। दोनों अपने नुमाइंदों को विश्व सर्वधर्म सम्मेलन में तबाही मचाने के लिए पॉलैंड भेजते हैं। हफीज बिन अली(रितेश देशमुख) और प्रवीण चतुर्वेदी(पुलकित सम्राट) एक-दूसरे के मजहब को चोला धारण करते हैं। इस प्रक्रिया में वे एक-दूसरे के धर्म को करीब से समझते हैं। फिल्म में गीता और कुरान का जिक्र आता है। पता चलता है कि इस अभियान में दोनों मजहबों के प्रतिनिधि दूसरे पक्ष के हमदर्द बन जाते हैं। करण प्रहसन के प्रयोग में एक स्तर पर जाकर उलझ जाते हैं। यहां दोनों कलाकार अन्य किरदारों के साथ हावी हो जाते हैं। फिल्म थोड़ी कमजोर होने के साथ फंस जाती है। करण अंशुमान ने पहली कोशिश में ही आतंकवाद के प्रासंगिक मुद्दे को कॉमिकल और पॉलिटिकल तरीके से कहने की कोशिश की है। वे पूरी तरह से सफल नहीं रहे हें, लेकिन उनके इस प्रयास की तारीफ होना चाहिए। वे नई पीढ़ी के उन फिल्मकारों में हैं जो नए विषयों के साथ प्रयोग कर रहे हें। उन्हें रितेश देशमुख, पुलकित सम्राट और कुमुद मिश्रा का भरपूर साथ मिला है। रितेश तो अपने किरदार की मर्यादा में रहते हैं, लेकिन पुलकित प्रभाव बढ़ाने के लिए किए गए अतिरिक्त प्रयास में किरदार से बहक जाते हैं। संवाद में ही सही रितेश उनसे कह भी देते हैं, तुम तो बुरे एक्टर निकले। कुमुद मिश्रा ने अवश्यक अपनी जिम्मेदारी का निर्वाह किया है। दोनों मजहबों के कट्टरपंथियों के डबल रोल में वे निर्देशक की सोच रख सके हैं। फिल्म में कसावट नहीं है। करण ने चरित्र और स्थितियां तो रची हैं, पर सटीक चित्रण में कमी सी रह गई है। साथ ही संवादों में विचारों और कटाक्ष की भरपूर संभावनाएं थीं। संवाद और दमदार एवं मारक हो सकते थे। "
फिल्म रिव्यू: जानिसार (1.5 स्टार), 1.5," मुजफ्फर अली की ‘गमन’, ’आगमन’ और ‘उमराव जान’ जैसी उल्लेखनीय फिल्मों के मुरीद के लिए ‘जानिसार’ गहरे अवसाद का सबब बनती है। मुजफ्फर अली अपनी अदा और खूबसूरती के साथ इस फिल्म में भी मौजूद हैं, लेकिन वह जादू उनसे छूट गया है जिसे सिनेमा कहते हैं। इस बार वे बुरी तरह से चूके हैं। ‘जानिसार’ 1877 की कहानी है। एक देशभक्त तवायफ और एक राजकुमार की इस प्रेमकहानी में तब का समय और समाज रख गया है। मुजफ्फर अली पीरियड गड़ने में माहिर हैं। वे इस फिल्म में भी सफल हैं। कमी है तो उनके मुख्य किरदारों के गठन में और उन्हें निभा रहे कलाकार इमरान अब्बास और पर्निया कुरैशी भी कमजोर हैं। वे मौजूद कहानी भी ढंग से अभिव्यक्त नहीं कर पाते। एक भूमिका स्वयं मुजफ्फर अली ने निभाई है। वे खुद भी प्रभाव नहीं छोड़ पाते। सहयोगी कलाकारों में अनेक शौकिया कलाकार हैं, जो फिल्म को और भी बेअसर करते हैं। अगर हम फिल्म के बजाय इस फिल्म की तस्वीरें देखें और उनकी प्रदर्शनी में शामिल हों तो ज्यादा आनंदित हो सकते हैं। सब कुछ बहुत ही खूबसूरती से संजोया गया है। स्थिर और स्टिल में यह खूबसूरती बरकरार रहती। चलते-फिरते ही उनकी कमियां नजर आने लगती हैं। दूसरे फिल्म की कथा भी इतनी दमदार नहीं है कि वह बांधे रख सके। अफसोस कर सकते हैं और यह सवाल पूछ सकते हैं कि मुजफ्फर अली ने यह फिल्म क्यों बनाई? वे अवश्य कुछ कहना और दिखाना चाहते होंगे। दिखाने में वे सफल रहे, लेकिन कहने में वे असफल रहे। "
फिल्म रिव्यू: साउथपॉ (3 स्टार), 3, 'साउथपॉ' को देखकर लगता है कि जैक एक ऐसे एक्टर के तौर पर उभरे है जो किसी भी फिल्म को अपने कंधे पर खींच सकते हैं। फिल्म में उनकी एक्टिंग तो दमदार है ही। 'साउथपॉ' उन फिल्मों में शुमार है जहां आपको लगता है कि इसके और भी भाग हो सकते हैं। फिल्म का डायरेक्शन 'एंटोइन फूका ने किया है। जो 'ट्रेंनिंग डे' के लिए फेमस रहे हैं। फूका अपनी फिल्म में जो करते आ रहे हैं वो हर दूसरी फिल्म में देखने को मिलता है। बावजूद इसके इस बात को अनदेखा किया जा सकता है क्योंकि फिल्म अच्छी है।जैक ने बिल्ली होप का किरदार निभाया है। वो एक वर्ल्ड चैम्पियन बॉक्सर हैं। वो अपने आपको दुनिया के शिखर पर देखता है। एक पल आता है जब उसकी पत्नी की मौत हो जाती है। इसके बाद से ही वो ड्रग के चक्कर में घिर जाता है लेकिन फिर निकलने की भी कोशिश करता है। कारण कि उसकी बेटी चाहती है कि वो एक अच्छा पिता बनें।यह कंसेप्ट कई फिल्मों में देखा जा चुका है। 'रॉकी' का स्टालेन तो याद है आपको। मगर यहां जैक इससे कुछ अलग करके दिखाते हैं। उनकी मौजूदगी कमाल की रही है। जब उनका किरदार डाउन होता है तो आप भी वैसा ही महसूस करते हैं। यह वो पल होता है जब आपको फिल्म से जुड़ाव महसूस होता है।व्हाइटेकर फिल्म में जैक के मेंटर बने हैं। कैरेक्टर अच्छे से प्ले किया है। होप ने मैनेजर की भूमिका निभाई है। नाओमी वाट्स ने चाइल्ड सपोर्ट स्पेशलिस्ट की भूमिका निभाई है। फिल्म का मुख्य फोकस बॉक्सिंग मैच पर है। फिल्म में यह अच्छे से दिखाया भी गया है। यह बेस्ट फिल्म नहीं है। मगर बुरी भी नहीं है। फिल्म को अच्छे से लिखा जाता तो और भी अच्छी बनती।किसी भी फिल्म का रिव्यू पढ़ने के लिए क्लिक करें
फिल्म रिव्यू: द वेटीकन टेप्स (1 स्टार), 1, एक और डरावनी फिल्म। बिलकुल उसी तर्ज पर की कम बजट और कमजोर कहानी। फिर भी कोशिश दर्शकों को रिझाने की। इस बार हमारे सामने है 'द वेटीकन टेप्स'। ऐसी कई फिल्में हॉलीवुड में पहले भी बन चुकी है। इसलिए इसमें कुछ भी नया नहीं है। फिल्म का निर्देशन मार्क नेवेल्डीन ने किया है। ऐसा लगता है कि मानो वो डायरेक्शन ही भूल गए हों। कारण कि इस फिल्म में ऐसा कुछ नहीं जो उनकी पुरानी फिल्मों की याद दिलाए। ना डर है और ना ह्यूमर। फिल्म की कहानी एक यंग लड़की के ईर्द-गिर्द घूमती है। यह किरदार निभाया है ओलिविया डुडली ने। विज्ञान और दवा के होने वाले दुष्प्रभावों पर बात करती इस फिल्म में लड़की को एक व्यक्ति नोटिस करता है। इसके बाद वो इस कोशिश में लग जाता है कि कैसे वो इस लड़की को इस मुश्किल से बचाएगा।बस फिर इसके बाद तरह-तरह के तरीके आपको दूसरी डरावनी फिल्मों की याद दिलाते हैं। अब यदि आपको लग रहा हो कि क्या बोरिंग फिल्म है। तो आपको इससे भी आगे की बात महसूस होगी। फिल्म उम्मीद से ज्यादा ही डल है। डराने के लिए इस्तेमाल किए गए सीन भी नाकामायाब है। इस तरह की फिल्मों में पहले भी वेटीकन चर्च से जुड़ा कुछ किस्सा बताया जा चुका है। ऐसे में यह कुछ नया नहीं है। यह भी विडंबना ही है कि हॉरर फिल्मों की गोल्डन एज में भी ऐसी हॉरर फिल्में बन रही है। इस फिल्म में टाइमपास भी नहीं किया जा सकता है। 
फिल्म रिव्यू: पिक्सल्स (1 स्टार), 1," एडम सेंडलर की वो क्या बातें हैं जो उन्हें सामान्य से कुछ अलग इंसान बनाती है, वो है उनका चेहरा। उनकी कॉमेडी टाइमिंग। उनकी अजीब आवाज। यह सबकुछ फिल्म में हैं। उनकी कुछ पहली फिल्में जो थी वो बेस्ट थी। बहरहाल उनकी हालिया रिलीज फिल्म एक डरावना अनुभव ही है। यह बहुत ही परेशान कर देने वाली है। फिल्म का कंसेप्ट ही अजीब है। सेंडलर ने पूरी फिल्म को खत्म कर दिया है। फिल्म का डायरेक्शन क्रिस कोलंबस ने किया है। मगर इसमें 'हैरी पॉर्टर' वाली बात देखने को नहीं मिली। 'पिक्सल' एक शार्ट फिल्म पर बेस्ड है। इसमें जो किरदार हैं वो आपके पसंदीदा वीडियो गेम्स से ही लिए गए हैं। यदि आपने यूट्यूब पर फिल्म देखी हो तो आपको यह महसूस भी होगा। मगर एडम सेंडलर और उनकी टीम के आगे सारी बातें रखी रह गई। हां वीडियो गेम्स के कैरेक्टर्स को देखना अपने आपमें कुछ देर के लिए मजा देता है मगर ज्यादा समय तक नहीं। फिल्म में यह बात समझ में नहीं आती है कि आखिर लोग झगड़ क्यों रहे हैं। पूरी समय सेंडलर को देखना पड़ता है। उनकी टीम अजीब चीजें कर रही होती हैं। दर्शक उसी में घूमते रहते हैं। फिल्म में सबकुछ इतना लाउड है कि बाकी बातें गुम कर रह जाती है। इस फिल्म में बहुत सारी बातें ऐसी है जो आपको पसंद ना आए। कारण कि इससे अच्छा तो यही है कि घर पर बैठकर हम वीडियोगेम खेलें। "
फिल्म रिव्यू: दृश्यम (3 स्टार), 3," मलयालम, कन्नड, तेलूगु और तमिल के बाद ‘दृश्यम’ हिंदी में आई है। हिंदी में इसे दृश्य कहा जाएगा। संस्कृत मूल के इस शब्द को ही हिंदी के निर्माता-निर्देशक ने शीर्षक के तौर पर स्वीकार किया। भाषिक मेलजोल और स्वीकृति के लिहाज से यह उल्लेखनीय है। निर्माता ने फिल्म में इसे ‘दृष्यम’ लिखा है। यह गलत तो नहीं कहा जा सकता, लेकिन हिंदी में प्रचलित नहीं है। इन दिनों अधिकांश निर्माता फिल्मों के पोस्टर हिंदी में लाने में रुचि नहीं लेते। लाते भी हैं तो रिलीज के समय दीवारों पर चिपका देते हैं। तब तक फिल्मों के नाम गलत वर्तनी के साथ पत्र-पत्रिकाओं में छप रहे होते हैं। हिंदी में बनी ‘दृश्यम’ में अजय देवगन और तब्बू हैं। दोनों उम्दा कलाकार हैं। तब्बू ने हर बार अपनी अदाकारी से दर्शकों को सम्मोहित किया है। ‘दृश्यम’ में पुलिस अधिकारी और मां की द्विआयामी भूमिका में वह फिर से प्रभावित करती हैं। दृश्यों के अनुसार क्रूरता और ममता व्यक्त करती हैं। अजय देवगन के लिए विजय सलगांवकर की भूमिका निभाने का फैसला आसान नहीं रहा होगा। पिछली कुछ फिल्मों ने उनकी छवि सिंघम की बना दी है। इससे बाहर निकलने पर वे कॉमेडी करते ही नजर आते रहे हैं। एक अंतराल के बाद उन्होंने भावपूर्ण किरदार निभाया है। उनकी अभिनय क्षमता का उपयोग हुआ है। अजय देवगन की आंखों और चाल में खास बात है। वे इनका भरपूर इस्तेमाल करते हैं। इस फिल्म में ही संरक्षक पिता और चालाक व्यक्ति के रूप में वे खुद को अच्छी तरह ढालते हैं। बड़ी बेटी का किरदार निभा रही इशिता दत्ता और छोटी बेटी के रूप में मृणाल जाधव ने दृश्यों के अनुसार नियंत्रित अभिनय किया है। मासूमियत, डर और बालपन को उसने उम्र के अनुरूप निभाया है। फिल्म में नृशंस और क्रूर पुलिस अधिकारी गायतोंडे के किरदार को कमलेश सावंत ने पूरे मनोयोग से निभाया है। फिल्म में कई बार गायतोंडे के व्यवहार पर गुस्सा आता है। मलयालम में ‘दृश्यम’ को फैमिली थ्रिलर कहा गया था। हिंदी में भी इसे यही कहना उचित रहेगा। फिल्म में पर्याप्त थ्रिल और फैमिली वैल्यू की बातें हैं। खासकर मुश्किल और विपरीत स्थितियों में परिवार के सदस्यों की एकजुटता को दर्शाया गया है। स्क्रिप्ट की इस खूबी का श्रेय मूल लेखक जीतू जोसेफ को मिलना चाहिए। इसका हिंदीकरण उपेन्द्र सिध्ये ने किया है। उन्होंने हिंदी दर्शकों की रुचि का ख्याल रखते हुए कुछ तब्दीेलियां की हैं। अच्छी बात है कि निर्देशक निशिकांत कामत फिल्म के हीरो अजय देवगन की लोकप्रिय छवि के दबाव में नहीं आए हैं। यह फिल्म इस वजह से और विश्वसनीय लगने लगती है कि पिछली फिल्मों में दर्जनों से मुकाबला करने वाला एक्टर ऐसा विवश और लाचार भी हो सकता है। विजय सलगांवकर को लेखक-निर्देशक ने आम मध्यवर्गीय परिवार के मुखिया के तौर पर ही पेश किया है। विजय की युक्तियां वाजिब और जरूरी लगती हैं। यह फिल्म मलयालम में रिलीज हुई थी तो तत्कालीन पुलिस अधिकारी सेनुकुमार ने आपत्तियां जताईं थीं। उनके अनुसार इस फिल्म से प्रेरित हत्याओं के अपराध सामने आए थे। इस पर बहस भी चली थी। सवाल है कि क्या ऐसी फिल्में अपराधी प्रवृति के लोगों को आयडिया देती हैं या इन्हें सिर्फ पर्दे पर चल रही काल्पनिक कथा ही समझें? अपराध हो जाने की स्थिति में सामान्य नागरिक मुश्किलों से बचने के लिए क्या कदम उठाएं? क्या परिवार को बचाने के लिए कानून को धोखा देना उचित है? ऐसी फिल्में एक स्तर पर पारिवारिकता को अपराध के सामने खड़ी करती हैं और पारिवारिकता के नाम पर सराहना भी बटोरती हैं। ऐसा भी तो हो सकता था कि पुलिस रिपोर्ट के बाद बेटी को अपराध मुक्त कर दिया जाता। यह फिल्म अमीर और संपन्न परिवारों की बिगड़ती संतानों की झलक भर देती है। वजह के विस्तार में नहीं जाती। यह फिल्म का उद्देश्य नहीं था, लेकिन चलत-चलते इस पर बातें हो सकती थीं। ‘दृश्यम’ अजय देवगन और तब्बू् की अदाकारी के लिए दर्शनीय है। "
फिल्म रिव्यू: मिस्टर होम्स (4 स्टार), 4, बीबीसी सीरीज की 'शरलोक होम्स' मूवी पहले से ही उस दौर में धूम मचा चुकी है। अब आज के समय में यह बहुत ही मुश्किल हो गया है कि इसी फॉर्म को दूसरे वर्जन के तौर पर स्वीकार किया जा सके। दूसरा यह भी बहुत अजीब लगता है कि बिल कोंडोन जिन्होंने पिछली दो फिल्में 'ट्वायलाइट' बनाई हो और अब इस फिल्म को डायरेक्ट कर रहा हो। सौभाग्य से यह फिल्म 'मिस्टर होम्स' हॉलीवुड का खुशी देने वाला बदलाव प्रतीत होती है। 'मिस्टर होम्स' मिच कलिंस की किताब 'ए स्लाइट ट्रीक ऑफ द माइंड' पर आधारित है। फिल्म में शरलोक अपनी 93 साल की उम्र में एक अति महत्वपूर्ण केस के मामले में जानकारियां जुटाने के लिए स्ट्रगल कर रहा होता है। फिल्म में होम्स एक बार फिर से अपने पुराने घर लौट आए हैं। वो हाउसकीपर लॉरा लिने और उनके बेटे मिलो पार्कर के साथ रहता हैं। अपने सामान्य जीवन का मजा लेने में व्यस्त हैं। एकाएक उसे याद आता है कि जापान में एक पुराना केस उसके पास आया था। यहां पर वो एक महिला का पीछा कर रहे थे जिसके बच्चों को मार दिया गया था। 'होम्स' फिल्म अपने आपको दूसरों से कहीं आगे लेकर जाती है। यह फिल्म हर किसी के लिए है। जिस किसी ने भी कभी भी शरलोक होम्स को पढ़ा है वो अपने लिए यहां पर कुछ ढूंढ ही लेगा। फिल्म का प्लॉट भी कुछ ऐसा ही है मानो आप 'शरलोक होम्स' का कोई रोचक नॉवेल पढ़ रहे हों। फिल्म के पहले सीन से ही आप शरलेक होम्स की दुनिया में चले जाते हैं। आप खुद भी उसी यात्रा का हिस्सा बनना चाहते हैं। केस सुलझाना चाहते हैं। होम्स के किरदार में इयान मैककेलन बहुत जमे हैं। उनको देखकर ही आप भरोसा करने लगेंगे कि होम्स ऐसे ही रहे होंगे। डायरेक्टर बिल कोंडोन ने लेखक कोनन डोले की भावनाओं का ध्यान रखा है। हर बात को पूरे डेडिकेशन के साथ पेश किया है। यही कारण है कि 'मिस्टर होम्स' साल की बेहतरीन ड्रामा में से एक है। 
फिल्म रिव्यू: एंट मैन (4 स्टार), 4," किसी भी सुपरहीरो के लिए जरूरी है कि वो बड़ा और मजबूत हो। उसमें असीमित योग्यताएं हो। वो अपनी शक्तियों का इस्तेमाल कर दुनिया में शांति स्थापित करने के लिए करता है। इस बीच एक हीरोइन की भी जरूरत होती है जो कभी नहीं समझ पाती कि आखिर हीरो का गोल क्या है। यह एक परिभाषा मानी जाती है सुपरहीरो की। हम इसे स्वीकार भी करते हैं। पसंद भी करते हैं। प्यार भी देते हैं। मगर साल 2015 में यह परिभाषा बदली है। दर्शकों का टेस्ट भी बदला है। 'एंट मैन'-ए सुपरहीरो कुछ ऐसी ही फिल्म है। निर्देशक पेटोन रीड एक ऐसी फिल्म लेकर आए हैं जिसका इंतजार दर्शकों को बहुत समय से था। जब चीजें बहुत बड़ी हो जाती है। सुपरहीरो और सुपरविलेन की संख्या भी बढ़ती जा रही है। इस बीच एक ही चीज नई नजर आ सकती है और वो यह कि कुछ छोटा भी हो जाए। 'एंट मैन-ए सुपरहीरो में ऐसा ही कुछ बताया गया है। सुपरहीरो अपना आकार चीटीं के समान छोटा करना चाहता है। मकसद है अपने मिशन को पूरा करना। कंसेप्ट अच्छा है। मार्वल टीम ने इसे अच्छे से समझा भी है। जिनियसनेस का उदाहरण यह है कि 'एंट मैन"" एक कॉमेडी है। कई मौकों पर सेल्फ अवेयर भी नजर आती हैं। 'एंट मैन' में कई बातें हैं जो अलग हैं। इसका केंद्रीय पात्र भी अलग है। इस फिल्म का हीरो भी एक बुरा आदमी है। एकाएक वो हीरो बन जाता है। पॉल रूड ने इस हीरो का कैरेक्टर प्ले किया है। इससे पहले वे फ्रेंड्स में नजर आ चुके हैं। कॉमेडी के तौर पर चर्चा में भी रहे। कास्टिंग भी बढ़िया थी क्योंकि पॉल की कॉमिक टाइमिंग कमाल की थी। यह इसलिए भी अच्छी थी कि आमतौर पर सुपरहीरो बहुत सीरियस जान पड़ते हैं। ऐसे में कॉमेडी एक नया टच देता है। रीड का डायरेक्शन कमाल का है। कहानी को बहुत अच्छे से पेश किया गया है। 'एंट मैन' की विशेषता फिल्म में स्पेशल इफेक्ट्स हैं। हीरो की सिकुड़ने की योग्यता को देखना कमाल का अनुभव है। यह सीन्स बहुत अच्छे से फिल्माए गए हैं। विलेन के साथ फाइनल लड़ाई इस मजे को दोगुना करती है। दूसरे शहर को नष्ट करने का सीन एक छोटी लड़की के बैडरुम में फिल्माया गया है। इससे मनोरंजन भी पैदा होता है। 2डी में फिल्म देखी जा सकती हैं। यह अच्छी फिल्म हैं। "
फिल्म रिव्यू : मसान (4 स्टार), 4," बनारस इन दिनों चर्चा में है। हिंदी फिल्मों में आरंभ से ही बनारस की छवियां भिन्न रूपों में दिखती रही हैं। बनारस का आध्यात्मिक रहस्य पूरी दुनिया को आकर्षित करता रहा है। बनारस की हवा में घुली मौज-मस्ती के किस्से यहां की गलियों और गालियों की तरह नॉस्टैलजिक असर करती हैं। बनारस की चर्चा में कहीं न कहीं शहर से अनजान प्रेमी उसकी जड़ता पर जोर देते हैं। उनके विवरण से लगता है कि बनारस विकास के इस ग्लोबल दौर में ठिठका खड़ा है। यहां के लोग अभी तक ‘रांड सांढ सीढी संन्यासी, इनसे बचो तो सेवो कासी’ की लोकोक्ति को चरितार्थ कर रहे हैं। सच्चाई यह है कि बनारस भी समय के साथ चल रहा है। देश के वर्त्तमान प्रधानमंत्री का संसदीय क्षेत्र है बनारस। हर अर्थ में आधुनिक और समकालीन। प्राचीनता और आध्यात्मिकता इसकी रगों में है। नीरज घेवन की ‘मसान’ इन धारणाओं को फिल्म के पहले फ्रेम में तोड़ देती है। इस फिल्म के जरिए हम देवी, दीपक, पाठक, शालू, रामधारी और झोंटा से परिचित होते हैं। जिंदगी की कगार पर चल रहे ये सभी चरित्र अपनी भावनाओं और उद्वेलनों से शहर की जातीय, लैंगिक और आर्थिक असमानताओं को व्यक्त करते हैं। लेखक वरुण ग्रोवर और निर्देशक नीरज घेवन ने बड़े यत्न से इन किरदारों को रूप और आकार दिया है। किसी भी किरदार के साथ उनकी अतिरिक्त संलिप्तता नहीं है। ‘मसान’ हिंदी फिल्मों के नायक-नायिका की रुढि को तोड़ती है। यहां सभी किरदार प्रमुख हैं। अपने संदर्भ में उनकी स्वतंत्र इयत्ता है। आरंभिक सीन में ही डर से आत्महत्या कर लेने वाला पियूष भी इस नरेटिव का जरूरी हिस्सा है। न होकर भी वह फिल्म में मौजूद रहता है। ‘मसान’ का शिल्प पारंपरिक नहीं है। फिल्म पंडितों का दोष नजर आ सकता है, लेकिन यही इसकी खूबी है। कथा का नया विधान नए शिल्प से ही संप्रेषित हो सकता था। देवी इस फिल्मा की जिद्दी और जीवित धुन है। वह आजाद खयाल और असीमित ख्वाबों की लड़की है। इंटरनेट ने उसे दुनिया से जोड़ रखा है। बगैर मां के पिता के साथ रह रही देवी की जिज्ञासाएं शारीरिक भी हैं। वह इसी प्रयत्न में पकड़ी जाती है। पुलिस अधिकारी कमाई के लिए ‘सेक्स स्कैंडल’ का सफल प्रपंच रचता है। बाप-बेटी को वह सामाजिक लांछन के खौफ में लपेट देता है। देवी इस प्रसंग से ग्लानि में है, लेकिन उसे अपने किए का कोई पछतावा नहीं है। वह मानती है कि उसने कुछ भी गलत नहीं किया है। हां, उसे पियूष के पिता का भी खयाल है। वह उनसे मिल कर उन्हें दुख और दोष से मुक्त करती है। हिंदी फिल्मों में ऐसे और इतने स्वतंत्र महिला किरदार कम हैं। पिता के साथ के उसके रिश्ते में एक बेबाकपन है। देवी रिश्ते की मर्यादा में रहते हुए भी अपनी सोच जाहिर करने से नहीं हिचकती। देवी की इस यात्रा में हम किसी लड़की के प्रति समाज(पुरुषों) के रवैए से भी हम वाकिफ होते हैं। रिचा चड्ढा ने देवी के दर्प को सही तरीके से निभाया है। दीपक के भविष्य के सपनों में जिंदगी से भरपूर शालू आ जाती है। दोनों का अनायास प्रेम होता है। समाज के दो तबकों के इन प्रेमियों को मालूम है कि समाज उनकी शादी स्वीकार नहीं करेगा। उसकी नौबत आने के पहले ही फिल्म नाटकीय मोड़ लेती है। दीपक प्रेम की जगह दर्द में डूब जाता है। शालू का सहज प्रेम ही उसकी जिंदगी को असहज कर देता है। दीपक सामाजिक बेडियों को तोड़ कर आगे निकलता है, लेकिन शालू की यादें उसे जकड़े रहती हैं। जरूरी है कि वह अपनी हैरानी से बाहर निकले, जैसे कि देवी अपनी ग्लानि से निकलती है। दीपक के द्वंद्व को विकी कौशल ने पूरी ईमानदारी और भागीदार के साथ पर्दे पर उतारा है। एक और किरदार है झोंटा। देवी के पिता पाठक और झोंटा के बीच अनोखा रिश्ता है। झोंटा में बालसुलभ दिशाहीनता और उत्सुकता है। वह अपने व्यवहार से घाट की जिंदगी की नई परत खोलता है। लेखक-निर्देशक ने झोंटा की कहानी को समुचित विस्तार नहीं दिया है। तीनों किरदारों की कहानियां एक-दूसरे से अलग होने के बावजूद साथ-साथ चलती हैं और अंत में जुड़ जाती हैं। ‘मसान’ चरित्र प्रधान फिल्म है। सारे चरित्रों की निजी घटनाएं ही आज के बनारस का सामाजिक चित्र रचती हैं। लेखक-निर्देशक ने बनारस की लोकप्रिय छवियों से फिल्म को दूर रखा है। घाट और श्मशान घाट के प्रसंग हैं। उन्हें फिल्म के कैमरामैन ने असरदार खूबसूरती के साथ दृश्यों का हिस्सा बना दिया है। चिताओं की चट-चट और उड़ती चिंगारियों में लहलह होते चेहरे मृत्यु और नश्वरता के बीच मौजूद जिंदगी की वास्तविकता का आभास देते हैं। ‘मसान’ आज के बनारस की ऐसी कहानी है, जो अपने चरित्रों को लेकर जजमेंटल नहीं है। वह उन्हें स्वभाव के मुताबिक आजाद छोड़ देती है। हर फिल्म में ‘क्या हुआ’ की उम्मीद लगाए बैठे दर्शकों का यह फिल्मी एक पहेली देती है। आप समय और जिंदगी से वाकिफ हैं तो उसे सुलझा लें। अच्छी बात है कि इस फिल्मी में कोई कलाकार एक्टिंग करता नजर नहीं आता। अनुभवी संजय मिश्रा से लेकर नवोदित विकी कौशल तक संयत और भावपूण हैं। देवी के किरदार में रिचा बहकती तो धार खत्म हो ताजी। शालू को पर्दे पर जीते समय श्वेता त्रिपाठी की चमकती और शरारती आंखें गहरा और यादगार प्रभाव छोड़ती हैं। संजय मिश्रा के बारे में क्या कहना? उनकी अभिनय शैली परिचित और पड़ोसी किरदारों को पर्दे पर लोने के अवसर दे रही है। विनीत कुमार भी ध्यान खींचते हैं। पंकज त्रिपाठी सहज अभिनय से किरदार के दूषित दिमाग की बाहरी स्वच्छता का अच्छा विलोम पैदा करते है। ‘मसान’ की सबसे बड़ी खूबसूरती किरदारों के आर्गेनिक इमोशन हैं। इन दिनों फिल्मों में हम सभी सिनेमाई इमोशन ही देखते हैं। फिल्मों में सब कुछ इतना घिस-पिट और प्रेडिक्टेबल हो गया है कि मौलिक और आर्गेनिक अविश्वसनीय और असंभव लगता है। नीरज घेवन और वरुण ग्रोवर बधाई के पात्र हैं कि उन्होंने भावों की मौलिकता को तरजीह दी। वरुण ग्रोवर ने इस फिल्म के गीत भी लिखे हैं। उनका गीत ‘मन कस्तूरी’ कबीर की उलटबांसी का आधुनिक इस्तेमाल करती है। साहित्य में विपर्यय के सौंदर्य से परिचित रसिक इसे सुन कर आनंदित होंगे। इंडियन ओसन का संगीत फिल्म की थीम के अनुकूल हैं। "
फिल्म रिव्यू : ऐसा ये जहां (2 स्टार), 2," मेकर्स ने फिल्म की रिलीज के पहले यह माहौल बनाया था कि यह पहली ऐसी फिल्म है जो निष्पक्ष तौर पर बनाई गई है। मेकर्स ने इस बात को मजबूती से रखने के लिए सौ पौधे लगाने का लक्ष्य भी रखा था। इसका मकसद पर्यावरण को बचाना था। यह कहानी है असम की। यहां की विजुअल ट्रीट आपको फिल्म में मिलती है। फिल्म का संदेश स्पष्ट है। ज्यादा से ज्यादा पौधे लगाइए। पेड़ बचाइए। फिल्म खत्म होने तक यह संदेश आप तक पहुंचे या न पहुंचे मगर हां आप एक ट्रिप असम को लेकर जरूर प्लान करेंगे। डॉक्टर से म्यूजिशियन बने और फिर एक्टिंग की दुनिया में कदम रखने वाले पलाश सेन लंबे अंतराल के बाद स्क्रीन पर नजर आए हैं। उन्होंने एक असमिया आदमी का कैरेक्टर निभाया है। जो चूहे-बिल्ली की दौड़ भाग के कारण असम से मुंबई की ओर रुख करता है। मगर प्लास्टिक बैग्स, गंदगी, खराब माहौल उसे अपने घर की याद दिलाता है। दूसरी तरफ उसकी बीवी जिसका किरदार ईरा दुबे ने निभाया है। वो बहुत ही महत्वाकांक्षी है। अपने सपनों को पूरा कर हाईफाई लाइफ स्टाइल जीना चाहती है। यह एक ऐसी कहानी है जिससे हर मुंबईकर अपने आपको जुड़ा महसूस करेगा। ऐसा कपल जो देश के किसी भी कोने से यहां आता है अपने सपनों को पूरा करने के लिए। पलाश फिल्म में अच्छे लगे हैं। एक्टिंग भी ठीक की है। ईरा ने फनी ढंग से काम किया है। असमिया लड़की किमस्लीन खोल ने नैसर्गिक अभिनय किया है। यशपाल शर्मा ने नेगेटिव रोल से परे गांव के व्यक्ति की भूमिका निभाई है। किरदारों का वर्गीकरण सटीक है। बावजूद इसके फिल्म कई मौकों पर डाक्यूमेंट्री सी लगती है। इस मोड़ से दूर रहने के लिए ही शायद ईरा के कैरेक्टर को फनी टच दिया गया है। हरियाली की बात के साथ ही फिल्म में नॉर्थ ईस्ट के लोगों की परेशानियों के बारे में भी बात की गई है। एक तरफ पैरेन्ट्स अपने बच्चों को ग्लैमर वर्ल्ड की ओर धकेल रहे हैं तो दूसरी तरफ भाषा एक बैरियर के रुप में सामने आ रही है। प्रिषा ने पलाश के बच्चे का किरदार निभाया है। वो किसी भी असमिया व्यक्ति से ज्यादा हिन्दी जानती हैं। वो अपने पिता को 'देता' बुलाती है जो कि असमिया भाषा में 'पिता' को कहते हैं। मगर हिन्दी में तो इसका मतलब कुछ देना होता है। यह फिल्म अच्छे मकसद से बनाई गई है। कहानी और किरदार भी ठीक है। मगर 'बजरंगी भाईजान' और 'बाहुबली' पहले से ही बॉक्स ऑफिस पर धमाल मचा रहे हैं। जल्द ही 'मसान' भी अपनी दमदार मौजूदगी दर्ज कराएगी। ऐसे में इस फिल्म के लिए दर्शक जुटेंगे यह एक चुनौती ही होगी। "
फिल्म रिव्यू: बजरंगी भाईजान (4 स्टार), 4," सलमान खान की ‘बजरंगी भाईजान’ को देखने के कई तरीके हो सकते हैं। पॉपुलर स्टार सलमान की फिल्में समीक्षा से परे होती हैं। खरी-खोटी लिखने या बताने से बेहतर होता है कि फिल्मों की अपील की बातें की जाएं। सलमान खान की खास शैली है। एक फॉर्मूला सा बन गया है। ‘वांटेड’ के बाद से उनकी फिल्मों में इसी का इस्तेमाल हो रहा है। निर्देशक बदलते रहते हैं, लेकिन सलमान खान वही रहते हैं। बात तब अलग हो जाती है, जब उन्हें राजनीतिक रूप से सचेत निर्देशक कबीर खान मिल जाते हैं। मनोरंजन के मसाले मेे मुद्दा मिला दिया जाता है। स्वाद बदलता है और फिल्म का प्रभाव भी बदलता है। कबीर खान ने बहुत चालाकी से सलमान की छवि का इस्तेमाल किया है और अपनी बात सरल तरीके से कह दी है। इस सरलता में तर्क डूब जाता है। तर्क क्यों खोजें? आम आदमी की जिंदगी भी तो एक ही नियम से नहीं चलती। ‘बजरंगी भाईजान’ बड़े सहज तरीके से भारतीय और पाकिस्तानी समाज में सालों से जमी गलतफहमी की काई को खुरच देती है। पॉपुलर कल्चर में इससे अधिक की उम्मीद करना उचित नहीं है। सिनेमा समाज को प्रभावित जरूर करता है, लेकिन दुष्प्रभाव ही ज्यादा दिखते हैं। सद्प्रभाव होता है तो ‘बजरंगी भाईजान’ का स्पष्ट संदेश है कि दोनों देशों की जनता नेकदिल और मानवीय हैं। पवन कुमार चतुर्वेदी उर्फ बजरंगी मध्यवर्गीय हिंदू परिवार में पला भोंदू किस्म का लड़का है। हां, वह बजरंग बली का भक्त और सच्चा एवं ईमानदार लड़का है। उसके पिता कुछ कमाने के उद्देश्य से उसे दिल्ली जाने की सलाह देते हैं। दिल्ली पहुंचने पर पवन की मुलाकात रसिका से होती है। दोनों के बीच स्वाभाविक प्रेम होता है। इस बीच एक गूंगी बच्ची भी उसके जीवन में आ जाती है। भटकी लड़की को उसके मां-बाप से मिलाने की कोशिश में बजरंगी गहरे फंसता जाता है। कहानी आगे बढ़ती है और पता चलता है कि बच्ची तो पाकिस्तान की है। सरल स्वभाव का पवन उसे पाकिस्तान में उसके घर पहुंचाने की ठान लेता है। इसके बाद फिल्म में तेजी से मोड़ आते हैं। कई बार तर्क और कारण पर ध्यान नहीं दिया जाता। लेखक-निर्देशक जल्दी से अपने ध्येय तक पहुंचना चाहते हैं। वे दर्शकों को भावनात्मक रूप से झकझोरना चाहते हें। इसमें उनकी सहायता पाकिस्तानी टीवी रिपोर्टर चांद करता है। फिल्म जब खत्म होती है तो सभी की आंखें नम होती हैं। गूंगी बच्ची जिसे पवन मुन्नी कहता है और जो अपने मां-बाप की शाहिदा है, उसकी अंतिम पुकार दर्शकों को हिला देती है। ‘बजरंगी भाईजान’ हिंदी सिनेमा के इतिहास की उन चंद फिल्मों में से एक होगी, जिसमें पाकिस्तान को दुश्मन देश के तौर पर नहीं दिखाया गया है। देशभक्ति के नाम पर गालियां नहीं दी गई हैं। उन धरणाओं के प्रसंग हैं, जिनसे गलतफहमियां जाहिर होती हैं। दोनों देशों के शासकों और राजनीतिक शक्तियों ने इस वैमनस्य का बढ़ाया है। ‘बजरंगी भाईजान’ मानवीय और सौहार्दपूर्ण तरीके से उन धारणाओं को छेड़ती है। गलतफहमियां दोनों तरफ से हैं। भारत में रहते हुए हम अपनी कमियों से परिचित होते हैं और पाकिस्तान पहुंचने पर वहां मौजूद गलतफमियों से रूबरू होते हैं। पवन की तरह ही भोंदू टीवी रिपोर्टर की इंसानियत जागती है। बजरंगी में भाईजान लफ्ज जुड़ता है और हम देखते हैं कि कैसे दिल पिघलते हैं। सरहद पर खिंची कंटीली तारों के बीच बने फाटक के दरवाजे खुलते हें। ‘बजरंगी भाईजान’ दोनों देशों को करीब लाने का नेक प्रयास करती है। कलाकारों में हर्षाली मल्होत्रा अपनी मासूमियत से दिल जीत लेती है। वह गूंगी है, लेकिन आंखें और चेहरे से प्रेम का इजहार करती है। नवाजुद्दीन सिद्दीकी की मौजूदगी फिल्म को आगे बढ़ाने के साथ रोचक भी बनाती है। वे दर्शकों को मोह लेते हैं। उनके किरदार और अभिनय में सादगी है। सलमान खान का किरदार इतना सरल और प्रभावशाली है कि वह दर्शकों को अपने साथ लिए चलता है। abrahmatmaj@mbi.jagran.com "
फिल्म रिव्यू: द गैलोज (1 स्टार), 1," 15 साल पहले ब्लेयर विच प्रोजेक्ट सामने आया था। इसने हॉलीवुड को एक आइडिया भी गिफ्ट किया जिसमें फुटेज हॉरर की बात की गई। मगर बाद में दिक्कत यह हो गई कि निर्माता एक ही तरीके से फिल्म बनाने लगे। बजाए इसके कि कुछ अच्छी कहानियां भी लिखी जाए। बस फिल्म की शुरूआत कर देते हैं। बाद में बजट का मुद्दा आ जाता है। ऐसे फुटेज हॉरर एक विकल्प के तौर पर नजर आने लगता है। मेकर्स को लगता है कि यह कमाल की सोच है। सभी को लगता है कि लोगों को डरना पसंद है। इसलिए कैसी भी फिल्में बना लो, फायदे का सौदा है। दस सालों से यही होता आ रहा है। इस हफ्ते रिलीज हुई हॉरर फिल्म 'द गैलोज' में भी ऐसा ही कुछ किया गया है। यह भी एक सस्ते तरीके से बनाई गई फिल्म है। ऐसा लगता है मानो हैंडी कैम से शूट की गई है। मगर अफसोस की बात है इस फिल्म में डर जैसा कुछ भी नहीं है। फिल्म स्कूल के लड़कों के समूह पर आधारित है। ये लड़के स्कूल के परिसर में बने नाटक के सेट को नुकसान पहुंचाने का प्रयास करते हैं। इस बीच उन्हें शैतानी आत्मा से परेशान होना पड़ता है। फिल्म में दो डायरेक्टर्स हैं। यह आपको सीन देखने पर लगता भी है। ऐसा लगता है मानो अपने अपने सीन को दर्शाने के लिए लोग लड़ रहे हो। इस बीच में हॉरर कहीं छूट गया सा लगता है। ऐसा लगता है कि यह फिल्म हॉरर फिल्मों का नाम खराब कर रही है। कुछ ही समय में फिल्म आपको हॉल से बाहर निकलने के लिए मजबूर कर देती है। "
फिल्म रिव्यू: एमी (4 स्टार), 4," कुछ साल पहले निर्देशक आसिफ कपाड़िया ने एक छोटी फिल्म बनाई थी 'सेना'। यह फॉर्मूला वन रेसर पर बनी एक बायोपिक थी। फिल्म के अंत में कुछ सीन ऐसे थे जो आपके दिल को झकझोर कर रख दें। यह फिल्म सर्वकालिक तौर पर बेस्ट फिल्म है। इसे देख तो आदमी रो पड़े। मगर यह विश्वास करना मुश्किल था कि कपाड़िया अपनी अगली फिल्म में खुदको ही आगे बढ़ाएंगे। मगर 'एमी' के साथ उन्होंने ऐसा ही किया। एमी वाइनहाउस साल 2000 के दौरान चर्चा में आई थीं। उनका अजीबो-गरीब गेटअप, टैटू, आवाज और उनके म्यूजिक वीडियो। इस बात में कोई दो राय नहीं है कि वो बहुत टैलेंटेड थी। उनके गाने का अंदाज भी कमाल का था। यही कारण था कि उनके गाने टॉप 40 में शुमार थे। हालांकि उनकी प्राइवेट लाइफ बहुत ही खराब थी। यह कहा जाए कि नरक के समान थी। कपाड़िया की डाक्यूमेंट्री ने इन सारी बातों को बखूबी पेश किया है। अधिकांश डाक्यूमेंट्री में ऐसा होता है कि जिस पर भी फिल्म बनी होती है उसके बारे में बड़ी-बड़ी बातें बोली जाती है। मगर फिल्म 'एमी' में 'सेना' जैसा कुछ नहीं है। आवाज का ज्यादातर काम बैकग्राउंड स्कोर के माध्यम से किया गया है। बैकग्राउंड स्कोर में फिल्म की पृष्ठभूमि बता दी जाती है। इसके बाद अन्य फिल्मों के जैसे वर्णन किया जाता है। जब आपको पता लगता है कि एमी कैसे चर्चित हुई तब जाकर आप फिल्म से जुड़ जाते हैं। आपका सामना अंधेरे से होता है। आप जब तक फिल्म से जुड़ते हैं तो उदासी भी घर कर जाती है। फिल्म की सबसे बड़ी उपलब्धि यह है कि यहां पर किसी सेलेब्रिटी बनने की बात नहीं हो रही है। अंत में सामने आता है कि एमी केवल एक सामान्य लड़की ही थी। इस फिल्म में भी मादक पदार्थों की लत का एक बहुत भीषण तस्वीर पेश की गई है। कपाडिया ने अपनी पिछली फिल्म के साथ भी ऐसा ही किया था और इस बार भी किया। "
फिल्म रिव्यू: मिनियंस (3 स्टार), 3," फिल्म देखने के बाद जब आप बाहर निकलेंगे तो पाएंगे कि बच्चे जहां बहुत ही खुश हैं वहीं युवा वर्ग खासा निराश। मगर एक बात जो कॉमन है। वो ये कि दोनों को ही फिल्म में हंसने-मुस्कुराने का मौका मिलता है। हालांकि फिल्म इतनी भी शानदार नहीं है मगर फिर भी बच्चों को यह अपनी सी लगती है। फिल्म की कहानी आपको अतीत में लेकर जाती है। मिनियंस की उत्पत्ति दुनिया में कैसे हुई, कहां पर हुई, कहानी ऐसे आगे बढ़ती है। फिल्म में साजिश का भी मजा है। यह सब आपको खुश होने का मौका देता है। फिल्म में थ्री डी इफेक्ट्स है। एनिमेशन अच्छा है। फिल्म के प्लॉट में खूब खुशियां है। यह सच में मजा देने वाली फिल्म है। अगर आपने पिछली फिल्में देखी होगी तो आप पाएंगे कि आपको मजा आएगा। फिल्म बच्चे जरूर पसंद करेंगे। कुछ पल ऐसे भी आते हैं जब आपको सांस लेने का भी समय न मिले क्योंकि फिल्म की गुदगुदाने वाली बातें आपका ध्यान खींच लेती हैं। यह बात जरूर है कि फिल्म में कई बार आप खीझ जाएंगे लेकिन मौज मस्ती के चलते यह देखी जा सकती है। "
फिल्म रिव्यू: बाहुबली (3 स्टार), 3," एसएस राजामौली की फिल्म 'बाहुबली' मूल रूप से हिंदी में बनी फिल्म नहीं है। फिर भी यह हिंदी दर्शकों के लिए दक्षिण की सौगात है। इस पैमाने पर हिंदी में फिल्में नहीं सोची गई हैं। हम बिग बजट फिल्मों में अलग प्रयोग करते रहे हैं। पीरियड में जाकर काल्पनिक कथा कहने की कोशिश कम की गई है। राजामौली अपने प्रयास से मुग्ध करते हैं। बाहुबली कंप्यूटर जनित (सीजी) एपिक फिल्म है। लेखक और निर्देशक की कल्पना की उड़ान प्रभावित करती है। 'बाहुबली' एक बहादुर बेटे की कहानी है। वह अपनी मां के साथ हुए अन्याय के समाधान के लिए साहस और बल का इस्तेमाल करता है। एक राज्य में छल से बाहुबली को उसके अधिकार से बचपन में ही वंचित कर दिया जाता है। बाहुबली को जंगल के नागरिक पालते हैं। बड़े होने के साथ बाहुबली की जल पर्वत पर चढ़ने की इच्छा मजबूत होती जाती है। उसकी पालक मां उसे रोकने में सफल नहीं हो पाति। जल पर्वत पर उसकी मुलाक़ात अवंतिका से होती है। दोनों के बीच प्रेम होता है, लेकिन फिल्म का लक्ष्य उनका पतन नहीं है। दोनों का लक्ष्य रानी देवसेना की मुक्ति और अधिकार हासिल करना है। छोटे प्रेम प्रसंग और एक-दो रोमांटिक गानों के बाद बाहुबली मुख्य लक्ष्य में जुट जाता है। यह बाहुबली के पराक्रम की गौरव गाथा है, जिसे राजामौली ने सीजी इफेक्ट से प्रभावशाली बना दिया है। यह फिल्म इस प्रभाव के चमत्कार के लिए भी देखी जा सकती है। फिल्म में दृश्यों की रोचकता बनी रहती है। हालांकि फिल्म में घिसी-पिटी धारणाओं का भरपूर इस्तेमाल हुआ है, लेकिन लेखक और निर्देशक उनमें अधिक भटकते नहीं हैं। वे अपने काल्पनिक संसार में रमते हैं। वे विशाल और वृहद् दृश्य संयोजन से सम्मोहन बनाए रखते हैं। कलाकारों के लिए सीजी प्रभाव की फिल्मों में काम करना सहज नहीं होता। पर्दे पर हम उन्हें जिस माहौल में देखते हैं, शूटिंग के समय वह नदारद रहता है। एक प्रकार से ऐसी फिल्मों में उन्हें शून्य में ही अपनी ऊर्जा का इस्तेमाल करना होता है। इस लिहाज से राणा और प्रभास की टाइमिंग अपेक्षित परिणाम लाती है। पीरियड और कॉस्ट्यूम ड्रामा की चुनौती सभी कलाकारों ने स्वीकार की है। 'बाहुबली' मनोरंजक चाक्षुष अनुभव है। 'बाहुबली' में डबिंग की खामियां हैं। कई दृश्यों में लिपसिंक सही नहीं है। सुनाई कुछ और पड़ता है, जबकि होंठ कुछ और बोल रहे होते हैं। और जंगल के नागरिकों को भोजपुरी मिश्रित भाषा देने का तुक समझ में नहीं आता। सदियों पहले के इस परिवेश में भाषा की यह पहचान सटीक नहीं लगती। 'बाहुबली' में देवसेना जब कहती हैं कि 'मेरा बेटा आएगा' तो स्वाभाविक रूप से 'करण अर्जुन' की राखी याद आ जाती हैं। "
फिल्म रिव्यू: सेकेंड हैंड हस्बैंड (2 स्टार), 2," पंजाब फिल्म इंडस्ट्री में अपनी कॉमेडी फिल्मों की सफलता को बॉलीवुड में भुनाने की कोशिश में समीप कंग ने पहली बार हिंदी फिल्म का निर्देशन किया है। गिप्पी ग्रेवाल के साथ 'कैरी ऑन जट्टा', ' लक्की दी अनलक्की स्टोरी', 'भा जी इन प्रोब्लम' और धर्मेंद्र व गिप्पी दोनों के साथ 'डबल दी ट्रबल' जैसी फिल्में पॉलीवुड में बना चुके समीप कंग ने इस फिल्म में भी टीम लगभग सारी पंजाबी ही ली है। शायद इसीलिए फिल्म देखते हुए यही महसूस होता है जैसे हिंदी में पंजाबी फिल्म देख रहे हों। फिल्म में गोविंदा की बेटी नर्मदा उर्फ टीना अहूजा ने डेब्यू किया है और गिप्पी ग्रेवाल की यह पहली हिंदी फिल्म है। एक सुपर स्टार की बेटी होने के कारण टीना से जितनी उम्मीद थी वह उस पर खरी नहीं उतर पायी है या यूं कहें कि उन्हें रोल ही ऐसा दिया गया जिसमें एक्टिंग की ज्यादा गुंजाइश नहीं थी। गिप्पी ग्रेवाल की एक्टिंग भले ही ठीक है लेकिन हिंदी बोलने में उनकी असहजता साफ झलकती है। फिल्म में गीता बसरा की एक्टिंग को सराहा जा सकता है। अपने समय के दिग्गज अभिनेता धर्मेंद्र भी फिल्म में अपना जादू बिखेरने में ज्यादा सफल नहीं हो पाए हैं। फिल्म की कहानी में तलाक जैसे गंभीर मुद्दे को सिचुएशनल कॉमेडी का रूप देने की कोशिश की गई है। राजबीर (गिप्पी ग्रेवाल) का नेहा (गीता बसरा) से तलाक हो चुका है और वह गुरप्रीत (टीना अहूजा) से शादी करना चाहता है। गुरप्रीत एक वकील है और राजबीर को गाइड करती है कि पहली पत्नी नेहा को गुजारा भत्ता देने से बचना है तो उसकी शादी करवानी होगी। खुद सेकेंड हैंड हसबेंड बनने के लिए आतुर राजबीर का अपनी पत्नी के लिए सेकेंड हैंड हसबेंड ढूंढने की कोशिशों में क्या-क्या पापड़ बेलने पड़ते हैं, उसी के इर्द-गिर्द फिल्म की कहानी घूमती है। फिल्म में अजीत (धर्मेंद्र) राजबीर के बॉस हैं जो प्रोफेशनल रिलेशन्स को पर्सनल बनाने में ज्यादा विश्वास रखते हैं और रोज शराब में धुत्त हो कर ही घर पहुंचते हैं। उनकी पत्नी का रोल अदा किया है रति अग्निहोत्री ने, जो पति की पीने की आदत से दुखी रहती है। दिलफेंक पति से वह तलाक लेने का फैसला करती है। दोनों का रिश्ता टूटता देख राजबीर उम्रदराज अजीत में भी अपनी पूर्व बीवी के भावी पति को खोजने लगता है। फिल्म का बेस्ट पार्ट है क्रिकेटर हरभजन भज्जी की एंट्री। - वंदना वालिया बाली "
फिल्म रिव्यू: गुड्डू रंगीला (3 स्टार), 3," 'फंस गए रे ओबामा' और 'जॉली एलएलबी' से अपनी धाक जमाने और आत्मविश्वास हासिल करने के बाद सुभाष कपूर ने छलांग मारी है। 'गुड्डू रंगीला' में वे हिंदी सिनेमा की परिपाटी के मैदान में अपनी चुटीली और जागरुक विशेषताओं के साथ आए हैं। उनकी मौलिकता इस बार अधिकाधिक दर्शकों तक पहुंचने के मोह में लिपटी है। इस कोशिश के आंतरिक जोखिम हैं, जिसे सुभाष कपूर स्वीकार करते हैं। 'गुड्डू रंगीला' दो भाइयों की मजेदार कहानी है, जो अनायास क्रूर, हिंसक और पिछड़ी सोच के बिल्लू के लिए चुनौती बन जाते हैं। 'गुड्डू रंगीला' में उनके प्रमुख किरदार फिर से स्थितियों के शिकार हैं। एक फर्क आया है कि इस बार वे पलटवार करते हैं। उनके पलटवार से फिल्म फार्मूलों में घुसती और फंसती नजर आती है। ऐसा लग सकता है कि सुभाष कपूर फिसल गए हैं। दरअसल, सुभाष कपूर ने अपनी हद बढ़ाई है। उन्होंने फार्मूले अपनाए हैं, लेकिन वास्तविकता की जमीन नहीं छोड़ी है। वे अपनी बात कहने से नहीं चूके हैं। बबली का सटीक संभाषण और बेबी व बबली के हाथों में आई पिस्तौल फार्मूले को नया आयाम दे देती है। सुभाष कपूर ने पहली बार अपनी फिल्म में महिला पात्रों को तरजीह दी है। उनके लिए जगह बनाई है। उन्होंने रोमांटिक होने की भी कोशिश की है। 'गुड्डू रंगीला' सुभाष कपूर का नया प्रमाण है, जिसमें वे अपनी शैली के लिए नया शिल्प चुनते हैं। यह शिल्प उनके लिए नया है, लेकिन हिंदी फिल्मों में हम इसे दशकों से देखते आए हैं। यहां वे अपने प्रशंसकों और दर्शकों को झटका देते हैं। इस कोशिश में वे पहले से अधिक डायरेक्ट, लाउडर, वोकल और वॉयलेंट हुए हैं। हिंदी सिनेमा के पारंपरिक दर्शकों तक पहुंचने का यह प्रयास है। सुभाष कपूर के पास अमित साध, दिब्येन्दु भट्टाचार्य, राजीव गुप्ता, ब्रजेन्द्र काला जैसे सहयोगी कलाकार हैं, जो अपनी भूमिकाओं से सुभाष कपूर की सोच और विनोदप्रियता को पर्दे ले आते हैं। उन्हें अदिति राव हैदरी और श्रीस्वरा दुबे का भी साथ मिला है। उनकी भूमिकाएं छोटी हैं। 'गुड्डू रंगीला' के आकर्षण रोनित रॉय हैं। क्रूर और हिंसक बिल्लू की भूमिका को उन्होंने आक्रामक तरीके से निभाया है। खाप पंचायत की परंपरा और रूढ़ियों में यकीन करता व्यक्ति... उसे न तो अपनी ज्यादतियों का एहसास है और न ही अपनी अमानवीयता का। अरशद वारसी और अमित साध ने 'जूतों की जोड़ी' की तरह गुड्डू रंगीला के किरदारों को निभाया है। अरशद वारसी भरोसेमंद कलाकार हैं। वे सिद्धहस्त तैराक की तरह बीच पानी में हाथ-पांव मारना छोड़ देते हैं। वे अतिशयोक्ति प्रभाव की चिंता नहीं करते। अमित साध ने गुड्डू की पूरक भूमिका में संतुष्ट किया है। abrahmatmaj@mbi.jagran.com "
फिल्म रिव्यू: इनसाइड आउट (5 स्टार),2.5,"  शुरू के दस मिनट तो आपने जैसे-तैसे निकाले थे। इसके बाद इस फिल्म ने आपके दिल में जगह बना ली थी। इस बार ये दिल में और जगह बनाती है। कारण कि एक बार फिर से दूसरी फिल्म ने ऐसा ही कर दिखाया है। इनसाइड आउट एक मास्टरपीस है। यह साल की सबसे बेहतरीन 'पिक्सर' फिल्म ही नहीं है बल्कि यह बहुत ही कॉम्पलेक्स, इंटीमेट और मजा देने वाली फिल्म है। यह आपके जीवन के खुशनुमा पलों को और भी स्पेशल बनाती है। यह बात जब और भी खास हो जाती है जब आप पहली बार थिएटर में ऐसी फिल्म देख रहे हों। पीटर डॉक्टर द्वारा निर्देशित यह कहानी छोटे से केंद्रीय पात्रों की भावनाओं से भरी है। जहां लड़की के मन के अंदर अविश्वास घर कर लेता है। किरदारों को एमी पेह्लर, बिल हेदर, फिल्लिस स्मिथ ने बढ़िया आवाज दी है। फिल्म में हर तरह की भावनाएं उसके सामने चलती प्रतीत होती हैं। वो जो भी निर्णय लेती हैं उसमें ऐसा लगता है कि वो भी उसके साथ ही चल रहे हैं। यह एक असाधारण अवधारणा है। फिल्म में एकाएक यह बहुत जटिल हो जाती है। हो सकता है कि बहुत से लोगों ने ऐसा सिनेमा पहले कभी देखा ही नहीं होगा। मगर फिल्म निर्माता ने इस बात का ध्यान रखा है कि कहां पर कॉमेडी और कहां पर भावुकता को रखना है। इसका लाभ यह हुआ है कि दर्शक संतुलित होकर फिल्म का मजा ले पाते हैं। एक बच्चे के लिए इस फिल्म में हर पल एक एडवेंचर है। कमाल के पात्र और उनके द्वारा की जाने वाली मजेदार हरकतें बच्चों को मजा देती है। वहीं युवाओं के लिए हर बात एक नई चीज के रूप में सामने आती है। फिल्म में जो कुछ भी बताया गया है, वैसा लगभग हर व्यक्ति के साथ कभी न कभी होता ही है। यह भी एक कारण कि हर कोई बड़ी आसानी से इसके साथ जुड जाता है। आपको कई सीन देखकर खुदके साथ घटी घटना ही याद आ जाती है। आप आपके बचपन की यादों में खो जाते हैं। ऐसे में यह कमाल की फिल्म दिखाई पड़ती है। हर बात नई है। टूडी में देखने का अपना मजा है। "
फिल्म रिव्यू: युवा (1.5 स्टार	), 1.5," फिल्म मे एक गाना है जिसकी लाइन है, 'लगाके तारों में तड़का, चलो मैगी बनाते हैं'। यह हालिया मामले पर तंज के समान है। हालांकि फिल्म में इतनी सारी बातें है कि एक पल ऐसा लगने लगता है कि खिचड़ी बन गई है। ऐसे में सारी बातें उलट जाती है। फिल्म का नाम 'युवा' है। मगर अलग ढंग से लिखा हुआ है। कारण कि मणिरत्नम् की फिल्म से न मिल जाए। फिल्म की कहानी युवाओं के ईर्द-गिर्द ही घूमती है। फिल्म के पहले हिस्से में युवा अपने स्तर पर अपनी कलाएं दर्शाते हैं। उन्हें गाना भी आता है और डांस भी। बाद में एक पल एकाएक ऐसा आता है जब युवाओं में अनुशासन की भावना पैदा करने के लिए उन्हें फिर से स्कूल भेज दिया जाता है। और इसके बाद शुरू होता है घटनाओं का सिलसिला। कहानी अच्छी दिखाई पड़ते हुए भी उम्मीद के मुताबिक आगे नहीं बढ़ पाती है। फिल्म में एक्टर हैं रोहन मेहरा जो कि 'ये रिश्ता क्या कहलाता है' फेम है। फिल्म में ओम पुरी, संजय मिश्रा, जिम्मी शेरगिल, अर्चना पूरन सिंह, परीक्षित साहनी और रजीत कपूर जैसे कलाकार हैं। मगर एक भी प्रभाव छोड़ने में सफल नहीं जान पड़ता। कारण कि कहानी में लचीलापन है। कुछ पल के लिए ही दम पड़ता दिखाई देता है। फिल्म के युवा किसी युवा के लिए उदाहरण तो हो सकते हैं मगर यह फिल्म किसी लिहाज से ऐसी नहीं है। "
फिल्म रिव्यू: इंसीडियस 3 (3 स्टार),2.5," जेम्स वान ने मूल फिल्म में कुछ असाधारण सा बनाया था। इसके बाद सात सालों के सात सीक्वल बेच दिए। हालांकि हर सीक्वल पिछली की तुलना में कम प्रभावी रहा। और अंततः हुआ यह है कि एक के बाद एक सीक्वल में कुछ न कुछ कमी रहने लगी। इन फिल्मों से दिखने लगा कि क्वांटिटी से ज्यादा क्वालिटी पर भी फोकस करना जरूरी होता है। 'इंसीडियस 3' को जेसन ब्लम, जेम्स वेन और ओरेन पेली ने फिल्म को को-प्रोड्यूस किया है। फिल्म के तीसरे हिस्से में फिल्म के माध्यम से रोचक किरदार दर्शकों से मुखातिब होता है। इस बार कहानी एक अपार्टमेंट से शुरू होती है। यहां पर क्विन (स्टेफनी स्कॉट) अपनी मृत मां से संपर्क करने की कोशिश में है। मगर इस कश्मकश में उसे एक दुष्ट आत्मा परेशान कर रही है। यह बिलकुल नरक के समान प्रतीत होता है। मगर इंसीडियस कहानियों में कभी भी मूल रूप देखने को नहीं मिलता है। मगर इस बीच यह फिल्म अच्छा काम करती है। फिल्म अविश्वसनीय रूप से धीमी और शांत है। प्रकाश व्यवस्था और डरावना संगीत आपके मनोरंजन को बढ़ाने का काम करता है। हॉरर पसंद करने वालों के लिए यह अच्छे अनुभव के समान होता है। वहां कई ऐसे सीन हैं जो आपको अपनी सीट छोड़ने के लिए मजबूर कर दें। कुछ सीन तो कमाल के हैं। यह वो सीन है जो आपको लंबे समय तक याद रह जाएं। दर्शकों को भूत से डराने का तरीका बहुत कारगर है। आमतौर पर हॉरर फिल्मों में ऐसा कम ही देखने को मिलता है। इसलिए हॉरर पसंद करने वालों के यह अनुभव बढ़िया रह सकता है। "
फिल्म रिव्यू : मिस टनकपुर हाजिर हो (2.5 स्टार), 2.5," पत्रकार रहे विनोद कापड़ी की पहली फिल्मं है 'मिस टनकपुर हाजिर हो'। राजस्थान की सच्ची घटनाओं पर आधारित इस फिल्म की कथाभूमि हरियाणा की कर दी गई है। विनोद कापड़ी ने कलाकारों से लेकर लोकेशन तक में देसी टच रखा है। यह फिल्म भारतीय समाज के एक विशेष इलाके में चल रही भ्रष्ट व्यवस्था को उजागर करती है। विनोद की अप्रोच कॉमिकल है। उन्होंने अपने किरदारों को सहज स्थितियों में रखा है और खास चुटीले अंदाज में गांव में चल रही मिलीभगत को पेश कर दिया है। टनकपुर गांव में प्रधान सुआलाल टेन+ टू पढ़ा है। 'डोंट टेक मी आदरवाइज' उसका तकियाकलाम है। गांव में उसकी मनमानी चलती है। अपने सहयोगी भीमा और शास्त्री के साथ मिल कर उसने गांव की सारी गतिविधियों में नकेल डाल रखी है। प्रौढ़ावस्था में उसने माया से शादी कर ली है, जिसे वह भावनात्मक और शारीरिक तौर पर संतुष्ट नहीं कर पाता। गांव के एक मनचले युवक अर्जुन का उस पर दिल आ जाता है। सहानुभूति और प्रेम की वजह से दोनों का मिलना-जुलना बढ़ता है। सुआलाल को भनक लगती है। एक दिन अर्जुन को रंगे हाथों पकड़ने के बाद वह अपनी इज्जत बचाते हुए शातिर तरीके से उस पर भैंस के बलात्कार का आरोप लगा देता है। इसके बाद गांव का भ्रष्ट कुचक्र आरंभ हो जाता है। एक-एक कर सभी की वास्तविक सूरत नजर आती है। भ्रष्टाचार के भंवर में डूबते-उतरते किरदारों के बीच केवल सच डूबता है। विनोद कापड़ी की ईमानदार पहली कोशिश की सराहना होनी चाहिए। उन्होंने उत्तर भारत के कड़वे यथार्थ को तंजिया तरीके से पेश किया है। फिल्मों के संवाद में हिंदी व्यंग्यकारों की परंपरा का मारक अंदाज है। कहीं कम हंसी आती है तो कहीं ज्यादा हंसी आती है। कमी है तो निरंतरता की। पटकथा और दृश्यों के संयोजन की आंतरिक समस्या है। उसकी वजह से कथानक का असर कमजोर होता है। छोटे-छोटे प्रसंग स्वतंत्र रूप से मजेदार और कचोटपूर्ण हैं, लेकिन वे जुड़कर कथा के प्रभाव को मजबूत नहीं करते। फिल्म की तकनीकी कमजोरियां उभर कर कथा की कमजोरियों पर छा जाती है। सच्ची घटना पर यह कच्ची फिल्म रह गई है। उम्दा तकनीकी कौशल और सहयोग से फिल्म और बेहतर हो सकती थी। विनोद कापड़ी की निर्देशकीय कल्पना में भी कच्चापन है। यह कच्चापन चरित्रों के निर्वाह, उनकी भाषा और उनके अंतर्संबंध में जाहिर होता है। रवि किशन की भाषा बार-बार फिसलती है और हरियाणवी की जगह खड़ी हिंदी हो जाती है। भाषा की दिक्कत को दरकिनार कर दें तो उन्होंने भीमा सिंह के किरदार को सहजता से निभाया है। अनु कपूर और ओम पुरी के युगल दृश्य अच्छे बने पड़े हैं। उनके लिए कुछ नया नहीं था। संजय मिश्रा कुछ दृश्यों में खूब हंसाते हैं, लेकिन वे कई बार दृश्य से बाहर निकल जाते हैं। वे अपने मैनरिज्म में बंध रहे हैं। राहुल बग्गा ने अर्जुन के किरदार की सादगी बरकरार रखी है। लेखक ने उन पर ज्यादा ध्यान नहीं दिया है। ऋषिता भट्ट को नाम मात्र के दृश्य मिले हैं। भीड़ के दृश्यों में ग्रामीणों का इस्तेमाल बेहतर है, लेकिन उन्हें हिदायत देनी थी कि वे कैमरा कौंशस न हों। एक-दो की वजह से कुछ दृश्यों का प्रभाव कम हो गया है। मिस टनकपुर बनी भैंस को संभालना आसान नहीं रहा होगा। विनोद कापड़ी की 'मिस टनकपुर हाजिर हो' अच्छी सटायर फिल्म होते-होत रह गई है। हां, पहली कोशिश की ईमानदारी से ऐसा लगता है कि अनुभव के साथ अनगढ़पन और कच्चापन कम होगा तो भविष्य में प्रभावशाली फिल्म आ सकती है। विनोद कापड़ी के पास विचार और दृष्टि है। बस, उन्हें पर्दे पर सटीक तरीके से उतारने के अभ्यास की जरूरत है। फिल्मों में गुणवत्ता प्रोडक्शन वैल्यू से भी आती है। "
फिल्म रिव्यू: एंटोरेज (2 स्टार),2.5,"स्टार कास्ट - केविन कोनोली , एड्रियन ग्रेनियर , केविन डिलन , जैरी फेरारा डायरेक्टर - डोफ एलिन 'एंटोरेज' टेलीविजन पर सालों पहले एक सक्सेस शो था। इसकी कॉमेडी का अपना ब्रांड था क्योंकि यहां पर अजीबोगरीब चुटकुले से हास्य पैदा करने की कोशिश की जाती थी। इसे बाद में पसंद किया जाने लगा। कुछ ही टीवी शो ऐसे हुए हैं जिनपर बाद में फिल्म बनी और सफल रही। ऐसा 'एंटूरेज' को देखकर तो नहीं लगता क्योंकि यह बहुत अच्छी नहीं है। फिल्म में मूल पात्र केविन कोनोली , एड्रियन ग्रेनियर , केविन डिलन , जैरी फेरारा , और जेरेमी पिवन जैसे नाम शामिल है। इनकी वापसी अच्छी है। मगर ऐसा हर साल कई फिल्मों के साथ देखा जाता है कि मजबूत स्टारकास्ट होने के बूत फिल्म सफल नहीं हो सकती है। कारण कि फिल्म की मजबूती के लिए बाकी बातें भी जरूरी होती है। दूसरा इस फिल्म की कास्ट को कितने लोग जानते हैं। यह भी एक मसला है। केवल जेरेमी पिवन एक नाम है जिन्हें दर्शक जानते हैं। फिल्म की कहानी एक लड़के की इच्छाओं पर आधारित है। इसमें एक लड़का है जिसने नौ दिनों में अपनी शादी खत्म की है और अब वो फिल्म बनाना चाहता है। फिल्म ओवर बजट जा रही है इसलिए दूसरे लड़के को फिल्म के लिए पैसे मांगने पड़ते हैं। समूह का एक और लड़का फिल्म निर्माण के तेल व्यापारी से पैसा लेने का सोचता है। यहां से कहानी में मोड़ आता है। कारण कि ये लोग जैसा सोचते हैं चीजें वैसी नहीं होती है। फिल्म के साथ एक बात और खलती है कि यहां पर कोई भी किरदार जमकर खड़ा हुआ नहीं दिखता है। फिल्म में कुछ किरदार या तो सैक्सी बात करने के लिए हैं या फिर मूर्ख चुटकुले सुनाने के लिए। फिल्म में कुछ नया करने की कोशिश हुई है तो वो केवल यह है कि यहां पर चुटकुलों को नए अंदाज में पेश करने का प्रयासभर किया गया है। फिल्म उस एपिसोड की भांति है जिसे आप रिजेक्ट कर देते हैं। हालांकि कहानी रोचक बन सकती थी मगर ऐसा नहीं हो पाया। फिल्म में ऐसा कोई किरदार भी नहीं है जो आपको बांध सकें। फिल्म में हर थोड़ी देर में एक कैमियो आता है जो आपको बांध सके मगर ऐसा भी नहीं हो पाता है। "
फिल्म रिव्यू: स्पाय (4 स्टार),2.5,"स्टार कास्ट - मेलिसा मेककार्थी, रोज ब्रेन, जुड लॉ डायरेक्टर - पॉल फैग पॉल फैग नब्बे के दशक तक एक गुमनाम नायक की श्रेणी में थे। उन्हें बहुत कम समय तक चलने वाले टीवी शो के लिए जाना जाता था। उन्होंने 'द ऑफिस' के कुछ मजेदार एपिसोड शूट किए थे। मगर आखिरकर दुनिया को उनकी काबिलियत का पता लग ही गया जब उन्होंने कुछ साल पहले बनाई 'ब्राईड्समेड'। एक लड़की की इस कहानी ने एक अलग ही जगह बनाई थी। इसके बाद वे कुछ सालों तक प्रयोग करते रहे। मगर इस बार वे 'स्पॉय' के साथ लौटे हैं। इस फिल्म में 'ब्राईड्समेड' की झलक देखने को मिलती है। या कहा जाए कि यह फिल्म भी उसी की तरह दर्शकों का मनोरंजन करती है। आज के दौर में मेलिसा मैककार्थी का बेहतरीन परफॉर्मेंस यहां देखने को मिलता है। मैककार्थी ने सुसेन कूपर का किरदार निभाया है जो कि सीआईए में काम करती हैं। मगर वो जासूस नहीं है। वो तो केवल एक असिस्टेंट भर है। जासूस का असल किरदार तो जूड लॉ ने निभाया है। सुसेन का काम घर का ख्याल रखना। और जासूस बॉस को संबंधित जानकारी देना है। जल्द ही, एक मिशन का पता चलता है जो एक अज्ञात व्यक्ति के द्वारा चलाया जा रहा है। यहां पर विलेन परमाणु हथियार के साथ नुकसान करने पर आमादा है। सीआईए के सामने चुनौती है इससे निपटने की। इस फिल्म के साथ ऐसा नहीं लगेगा कि यहां का जासूस सबकुछ जानता है। नहीं वो नहीं जानता। काम करते हुए सीख रहा है। इसके कारण आपको फिल्म दूसरी फिल्मों सी नहीं लगती मसलन जहां पर जेम्स बांड हो और दुनिया को बचाने की बात हो। यहां पर जासूस के सामने एक मिशन है विलेन को रोकना। जब यह काम शुरू होता है तो कुछ हल्के-फुल्के दृश्य सामने आते हैं जो आपका मनोरंजन करते हैं। जैसन स्टेथम ने बढ़िया कैमियो किया है। इनके साथ सपोर्टिंग कास्ट में बॉबी कॉनवेल, एलिसन जैनी, पीटर सेराफिनिविज, मोरेना बक्करेन भी शामिल है। काम सभी का अच्छा है। नरगिस फाखरी यहां पर ध्यान देने योग्य नहीं दिखाई पड़ती है। इस बारिश में हंसने का मौका चाहते हैं तो 'स्पॉय' बढ़िया विकल्प हो सकती है। "
फिल्म रिव्यू: एबीसीडी 2 (2.5 स्टार), 2.5," रैमो डिसूजा की फिल्म ‘एबीसीडी 2’ में डांस है, जोश है, देशभक्ति और अभिमान भी है, वंदे मातरम है, थोड़ा रोमांस भी है...फिल्मों में इनसे ही अलग-अलग संतुष्ट होना पड़ेगा। दृश्ये और प्रसंग के हिसाब से इन भाव और भावनाओं से मनोरंजन होता है। कमी रह गई है तो बस एक उपयुक्त कहानी की। फिल्म सच्ची कहानी पर आधारित है तो कुछ सच्चाई वहां से ले लेनी थी। कहानी के अभाव में यह फिल्म किसी रियलिटी शो का आभास देती है। मुश्किल स्टेप के अच्छेे डांस सिक्वेंस हैं। डांस सिक्वेंस में वरुण धवन और श्रद्धा कपूर दोनों सुरु और विन्नी के किरदार में अपनी लगन से मुग्ध करते हैं। कहानी के अभाव में उनके व्यक्तिगत प्रयास का प्रभाव कम हो जाता है। पास बैठे युवा दर्शक की टिप्पणी थी कि इन दिनों यूट्यूब पर ऐसे डांस देखे जा सकते हैं। मुझे डांस के साथ कहानी भी दिखाओ। सुरु और विन्नी मुंबई के उपनगरीय इलाके के युवक हैं। डांस के दीवाने सुरु और विन्नी का एक ग्रुप है। वे स्थानीय स्तुर पर ‘हम किसी से कम नहीं’ कंपीटिशन में हिस्सा लेते हैं। नकल के आरोप में वहां उनकी छंटाई हो जाती है। उसकी वजह से जगहंसाई भी होती है। इस तौहीन के बावजूद उनका जोश ठंडा नहीं होता। वे मशहूर डांसर विष्णु को ट्रेनिंग के लिए राजी करते हैं (विष्णु सर को राजी करने के दृश्य में दोहराव से फिल्म खिंचती है। विष्णु सर अपने फ्लैट में आते समय एक खास जगह पर ही लड़खड़ाते हैं। हंसे नहीं, शायद कैमरे के एंगल से वह सही जगह हो)। बहरहाल, विषणु सर राजी तो होते हैं, लेकिन उनका कुछ और गेम प्लान है। फिल्म में आगे वह जाहिर होता है, फिर भी ड्रामा नहीं बन पाता। ‘एबीसीडी 2’ में ड्रामा की कमी है। इस कमी की वजह से ही सुरु और विन्नी का रोमांस भी नहीं उभर पाता। नतीजतन दोनों के बीच का रोमांटिक सॉन्ग अचानक और गैरजरूरी लगता है। प्रभु देवा फिल्मों के बेहतरीन डांसर हैं। बतौर निर्देशक उनकी कुछ फिल्में सफल भी रही हैं। मतलब वे एक्टरों से अभिनय वगैरह भी करवा लेते हैं, किंतु खुद अभिनय करते समय वे निराश करते हैं। उनके लिए कुछ नाटकीय दृश्य रचे भी गए है, लेकिन वे उसमें परफार्म नहीं कर सके हैं। डांस के गुरू के तौर उन्हें कुछ सीन मिल सकते थे। वरुण धवन और श्रद्धा कपूर ने मुश्किल स्टेप भी सहज तरीके से अपनाए हैं। ऐसा नहीं लगता कि वे मेहनत कर रहे हैं। एक्टर दृश्यों को एंजॉय करें तो इफेक्ट गहरा होता है। दोनों अभी दो-तीन फिल्मो ही पुराने हैं। दिख रहा है कि वे हर फिल्म के साथ आगे बढ़ रहे हैं। पर्दे पर लगातार दिखने से स्वीकृति बढ़ती है और परफार्मेंस पसंद आ जाए तो स्टारडम में इजाफा होता है। सुरु और विन्नी की टीम के अन्य सदस्य भी डांस के दृश्यों में उचित योगदान करते हैं। अपनी पहली फिल्म ‘वेलकम टू कराची’ में निराश कर चुकी लॉरेन गॉटलिब ‘एबीसीडी 2’ में जंचती हैं। उनका डांस सिक्वेंस नयनाभिरामी (आई कैचिंग) है। रैमो डिसूजा ने फिल्मा में भव्यता रखी है। डांस कंपीटिशन के सेट चकमदार होने के साथ ही आकर्षक हैं। डांस के स्टेप्स नए और प्रभावशाली हैं। यहां तक कि विदेशी टीमों के नृत्यों पर भी पूरा ध्यान दिया गया है। कमी रह गई है सिर्फ कहानी की, जिसका जिक्र पहले भी किया गया। अवधि- 154 मिनट abrahmatmaj@mbi.jagran.com "
फिल्म रिव्यू: जुरासिक वर्ल्ड (3.5 स्टार),2.5,"प्रमुख कलाकार: क्रिस प्रैट, ब्राइस डलास हावर्ड, विन्सेंट डी'ओनोफ्रियो, इरफान खान निर्देशक: कॉलिन ट्रेवोरो 23 साल बाद स्टीवन स्पिलबर्ग एक बार फिर दर्शकों को उसी दुनिया में लेकर गए हैं। जहां पर पानी के चश्मे और हरे रंग के मुरब्बे जैसे दृश्य देखने को मिलते हैं। यह पूरी कल्पना पर आधारित बात ही है। अमेरिका के केंद्र में स्थित आईलैंड है 'इस्ला नबलर'। यह पार्क अब सेल्फ-अवेयर तौर पर संचालित होता है। यह इस बात को भी स्वीकार करता है कि 'अब डायनासोर जैसी कोई चीज नहीं है""। मगर बात यदि मॉडर्न वीएफएक्स कि की जाए तो यह बात सही नहीं है। फिल्म में विलेन के तौर पर मौजूद है एक मॉन्सटर जिसका नाम दिया गया है 'इंडोमिनस रेक्स'। ये एक जेनेटिक मॉडिफाइड क्रिएशन है मगर ऐसा दिखाई नहीं पड़ता। यह और बात है कि ग्राफिक्स डिपार्टमेंट ने कोशिश तो यही की है। कारण कि हम पहले भी इस तरह के दृश्य देख चुके हैं। पिछले दशक में ऐसी कई फिल्में आई जहां पर ऐसा कुछ देखने को मिला। इससे परे इरफान खान का किरदार फिर भी थोड़ा रिअल नजर आता है, बजाए आईलैंड पर मौजूद अजीब-गरीब बात के। ब्राइस डल्लास होवॉर्ड ने पार्क मैनेजर का किरदार निभाया है। वे क्रिस प्रेट के साथ टीम में हैं। वे उनके ही महत्वाकांक्षी प्रोजेक्ट को रोकना चाहते हैं। इस फ्रेंचाइजी की दूसरी फिल्मों की तरह यहां भी कुछ दृश्य ऐसे हैं जो आपको हंसने पर मजबूर करेंगे जैसे 'पिरान्हा 3डी' में देखने को मिले थे। अंडर वाटर फिल्माए गए सीन आपको 'डीप ब्लू सी' की याद दिलाते हैं। एकाएक कई बार शॉर्क की याद आती है। इसके बाद फिल्म मेकिंग के बेसिक की तरह ही यहां पर एक हीरो है जो हर बात में लीड करता है। फिल्म में कुछ सीन आपको 'किंगकांग' की भी याद दिलाते हैं। यह हो सकता है कि कुछ नॉवेल बढ़िया हो सकते हैं। हमेशा उनमें कुछ नया हो सकता है। मगर इस तरह की फ्रेंचाइजी को एक जैसी बनाने की कोशिश नहीं की जाना चाहिए। यदि वो अपने जोनर की नई बात नहीं बताती हो तो तो बिलकुल नहीं। इससे कोई फर्क नहीं पड़ता है। जैसे टाईटैनिक फिर से बनाना और यात्रियों ने नया वादा करना। कुल मिलाकर फिल्म देखने पर आपके अंदर का बच्चा खुश हो सकता है मगर जहां तक सवाल किसी यंगस्टर की है तो उसे निराशा ही होगी। "
फिल्म रिव्यू: द डफ (3 स्‍टार),2.5, वहां कई ऐसी बातें हैं जिन्हें देखकर आपको निराशा हो सकती है। कारण कि कई लोगों के लिए ऐसी फिल्मों का अस्तित्व ही नहीं है। फिल्म वास्तविकता से बहुत दूर है। बावजूद इसके कुछ विसंगतियों के माध्यम से लोगों को संदेश देने का प्रयास किया गया है। दूसरा फिल्म में महिला किरदारों को निम्न निगाहों से देखने की बात की गई है जो कि कभी-कभी लगता है कि फिल्मकार दर्शकों को भी गूंगा और बहरा समझ रहे हैं। और तो और हाईस्कूल स्टूडेंट्स का किरदार उन लोगों ने निभाया है जो पहले से ही 30 साल के हैं। फिल्म में कुछ दृश्य हंसाते भी हैं। यहां पर फिल्म मनोरंजक और आकर्षक भी लगती है। फिल्म स्टार माइ व्हीटमैन जिन्होंने अमेरिकन टीनेजर का रोल किया है। उसे इस बात का अहसास हो जाता है कि उसके बाकी दोस्त जहां पर कमाल लग रहे हैं वहीं उसकी हालत बहुत ही खराब है। बस इस स्थिति को बदलने के लिए वो अंततः एक डील करती है। और शुरू होता है हंसने-हंसाने का सिलसिला। अब उसके पास केवल एक ही विकल्प होता है। वो रेट से कहती है कि यदि वो उसकी मदद करता है तो वो उसे परीक्षा पास करने में मदद करेगी। फिल्म में कुछ बातें तो वाकई फिल्मी है मगर इसके बाद भी कुछ हद तक यह मनोरंजन करने में कामयाब होती है। व्हीटमैन का स्क्रीन परफॉर्मेंस सभी को मजा देता है। वो बिलकुल भी गूंगी नहीं मगर आकर्षक है। व्हीटमैन की कॉमिक टाइमिंग बढ़िया है। कहानी जब तक अंत तक नहीं पहुंचती तब तक तो सारे कयास सही नजर आते हैं। रिजल्ट से ज्यादा मजेदार यह सफर ही है। फिल्म में कुछ स्मार्ट तो कुछ बहुत ही बुरे जोक्स है। बावजूद इसके यह मजेदार है। 
फिल्म रिव्यू: हमारी अधूरी कहानी (3 स्टार), 3," मोहित सूरी और महेश भट्ट एक साथ आ रहे हों तो एक बेहतरीन फिल्म की उम्मीद की ज सकती है। ‘हमारी अधूरी कहानी’ बेहतरीन की परिधि में आते-आते रह गई है। यह फिल्मी संवादों, प्रेम के सिचुएशन और तीनों मुख्य कलाकारों के जबरदस्त अभिनय के लिए देखी जा सकती है। फिल्म में आज के ट्रेंड के मुताबिक औरतों की आजादी की भी बातें हैं। पुरूष दर्शकों को वसुधा का गुस्सा कुछ ज्यादा लग सकता है, लेकिन सच तो यही है कि पति नामक जीव ने परंपरा और मर्यादा के नाम पर पत्नियों को सदियों से बांधा और सेविका बना कर रख लिया है। फिल्म के संवाद के लिए महेश भट्ट और शगुफ्ता रफीक को बधाई देनी होगी। अपने पति पर भड़क रही वसुधा अचानक पति के लिए बहुवचन का प्रयोग करती है और ‘तुमलोगों’ संबोधन के साथ सारे पुरुषों को समेट लेती है। वसुधा भारतीय समाज की वह अधूरी औरत है, जो शादी के भीतर और बाहर पिस रही है। वह जड़ हो गई है, क्योंकि उसकी भावनाओं की बेल को उचित सपोर्ट नहीं मिल पा रहा है। वह कामकाजी और कुशल औरत है। वह बिसूरती नहीं रहती। पति की अनुपस्थिति में वह अपने बेटे की परवरिश करने के साथ खुद भी जी रही है। आरव के संपर्क में आने के बाद उसकी समझ में आता है कि वह रसहीन हो चुकी है। उसे अपना अधूरापन नजर आता है। आरव खुशी देकर उसका दुख कम करना चाहता है। हालांकि फिल्म में हवस और वासना जैसे शब्दों का इस्तेकमाल हुआ है, लेकिन गौर करें तो आरव और वसुधा की अधूरी जिंदगी की ख्वाहिशों में यह प्रेम का पूरक है। ‘हमारी अधूरी कहानी’ स्त्री-पुरुष संबंधों की कई परतें पेश करती है। हरि-वसुधा, आरव-वसुधा, आरव की मां और उनका प्रेमी, हरि के माता-पिता .... लेखक-निर्देशक सभी चरित्रों के विस्तार में नहीं गए हैं। फिर भी उनके जीवन की झलक से प्रेम के अधूरेपन की खूबसूरती और बदसूरती दोनों नजर आती है। ‘हमारी अधूरी कहानी’ का शिल्प कमजोर है। आरव और वसुधा के जीवन प्रसंगों में भावनाएं तो हैं, किंतु घटनाओं की कमी है। वसुधा जिंदगी से ली गई किरदार है। आरव को पन्नों पर गढ़ गया है। अपनी भावनाओं के बावजूद वह यांत्रिक लगता है। यही कारण है कि उसकी सौम्यदता, दुविधा और कुर्बानी हमें विचलित नहीं करती। इस लिहाज से हरि जीवंत और विश्वसनीय किरदार है। रुढियों में जीने की वजह से औरतों के स्वामित्व की उसकी धारणा असंगत लगती है, लेकिन यह विसंगति अपने समाज की बड़ी सच्चाई है। पुरुष खुद को स्वामी समझता है। वह औरतों की जिंदगी में मुश्किलें पैदा करता है। ‘हमारी अधूरी कहानी’ अपनी कमियों के बावजूद स्त्री-पुरुष संबंधों की बारीकियों में उतरती है। लेखकों की दृष्टि पुरानी है और शब्दों पर अधिक जोर देने से भाव का मर्म कम हुआ है। फिर भी यह फिल्म पॉपुलर ढांचे में कुछ सवाल रखती है। इमरान हाशमी ने आरव के किरदार को उसके गुणों के साथ पर्दे पर उतारा है। कशमकश के दृश्योंण में वे प्रभावित करते हैं। उन्हें किरदार(लुक और कॉस्ट्यूम) में ढालने में फिल्म की तकनीकी टीम का भी योगदान है। विद्या बालन इस अधूरी कहानी में भी पूरी अभिनेत्री हैं। वह वसुधा के हर भाव को सलीके से पेश करती हैं। पति और प्रेमी के बीच फंसी औरत के अंतर्विरोधों को चेहरे से जाहिर करना आसान नहीं रहा होगा। विद्या के लिए वसुधा मुश्किल किरदार नहीं है, लेकिन पूरी फिल्म में किरदार के अधूरेपन को बरकरार रखना उललेखनीय है। राजकुमार राव के बार में यही कहा जा सकता है कि हर बार की तरह उन्होंने सरप्राइज किया है। हमें मनोज बाजपेयी और इरफान खान के बाद एक ऐसा एक्टैर मिला है, जो हर कैरेक्टर के मानस में ढल जाता है। हरि की भूमिका में उन्होंने फिर से जाहिर किया है कि वे उम्दा अभिनेता हैं। राजकुमार राव और विद्या बालन के साथ के दृश्य मोहक हैं। नरेन्द्र झा छोटे किरदार में जरूरी भूमिका निभाते हैं। गीत-संगीत बेहतर है फिल्म के गीतों में अधूरी कहानी इतनी बार रिपीट करने की जरूरत नहीं थी। राहत फतह अली का गाया गीत फिल्म के कथ्य को कम शब्दों में बखूबी जाहिर करता है। अवधि- 131 मिनट abrahmatmaj@mbi.jagran.com "
फिल्‍म रिव्‍यू: दिल धड़कने दो (3.5 स्‍टार), 3.5,"अजय ब्रह्मात्मज  दरके दिलों की दास्ता, है फिल्म 'दिल धड़कने दो'! हाल ही में हमने आनंद राय की 'तनु वेड्स मनु रिटर्न्स' में उत्तर भारत के मध्यरवर्गीय समाज और किरदारों की कहानी देखी। जोया अख्तरर की 'दिल धड़कने दो' में दिल्ली के अमीर परिवार की कहानी है। भारत में अनेक वर्ग और समाज हैं। अच्छी बात है कि सभी समाजों की मार्मिक कहानियां आ रही हैं। अगर कहानी आम दर्शकों के आर्थिक स्तर से ऊपर के समाज की हो तो तो उसमें अधिक रुचि बनती है, क्योंकि उनके साथ अभिलाषा और लालसा भी जुड़ जाती है। कमल मेहरा के परिवार में उनकी बेटी आएशा, बेटा कबीर, बीवी नीलम और पालतू कुत्ता प्लूटो है। यह कहानी प्लूटो ही सुनाता है। वही सभी किरदारों से हमें मिलाता है। प्लूटो ही उनके बीच के रिश्तों की गर्माहट और तनाव की जानकारी देता है। आएशा के दोस्ते सन्नी गिल ने ही कभी प्लूाटो को गिफ्ट किया था, जो उनके प्यार की निशानी के साथ ही परिवार का सदस्य बन चुका है। कमल और नीलम की शादी के 30 साल हो गए हैं। कमल मेहरा बाजार में गिर रही अपनी साख को बचाने और जोड़-तोड़ के लिए सभी मित्रों को क्रूज ट्रिप के लिए आमंत्रित करते हैं। इस समुद्र यात्रा में वे तुर्की, स्पेन, ट्यूनिशिया और इटली के बंदरगाहों से गुजरते हैं। जोया अख्तर ने दर्शकों को क्रूज ट्रिप के साथ ही उन सभी देशों की मनोहारी छटा भी दिखाई है। सिनेमा का एक उद्देश्य दर्शकों को मनोरंजन के साथ पर्यटन देना भी है। जोया अख्तर इसमें कुशल हो रही हैं। उन्होंने बहुत खूबसूरती से सारे देशों के शहरों को कहानी में पिरोया है। 'दिल धड़कने दो' एक साथ बाहर और भीतर की यात्रा है। क्रूज पर चंद घटनाओं और प्रसंगों के जरिए हम किरदारों के मनोभावों और स्थितियों से भी परिचित होते हैं। उनके अंदर झांकते हैं। जोया अख्ततर ने 'दिल धड़कने दो' में अमीर परिवारों की विसंगतियों को अच्छी तरह उकेरा है। ऊपर से खुशहाल दिख रहे ये किरदार वास्तव में घुट रहे हैं, लेकिन दिखावे के लिए सभी ने झूठ ओढ़ लिया है। मेहरा परिवार के सदस्यों को ही देखें तो वे ग्रंथियों के शिकार हैं। डिस्फंक्शनल फैमिली है उनकी। कमल मेहरा 'सेल्फा मेड' उद्योगपति हैं। वे पितृसत्ता में यकीन रखते हैं। उनके लिए वही ठीक और संगत है, जो वे सोचते हैं। उनकी बेटी आएशा और बेटा कबीर भी क्लाइमेक्स के पहले तक उनके फैसलों को स्वीकार करते रहते हैं। एक वक्त आता है, जब भावनात्मक विस्फोट होता है। इस विस्फोट में उनके ओढ़े चेहरे बेनकाब होते हैं। सभी के दरके दिल दिखाई देते हैं। फैमिली मेलोड्रामा होता है और फिर एक खुशहाल परिवार साथ-साथ दिखाई पड़ता है, जो सूरज बड़जात्या और करण जौहर की फिल्मों में दिखाई पड़ता है। उस पारिवारिक बंधन और प्रेम को दिखाने के लिए किरदारों की चेतना के साथ छेड़छाड़ भी हो गई है। किंतु किसे परवाह है? इस बेपरवाही में ही फिल्म का प्रभाव कमजोर होता है। कथ्य के स्तर पर ‘दिल धड़कने दो’जोया अख्तर की पिछली फिल्मों से कमजोर है। मनोरंजन की मात्रा अवश्य बढ़ गई है। ऐसा लगता है कि नारी अधिकार और समानता की बातें यों ही कर दी गई हैं। हालांकि संवादों और भावों के जरिए उन प्रसंगों में जोया अख्तर, रीमा कागती और फरहान अख्तर ने किरदारों को भावनात्मक ज्वार दिया है। सभी अपनी बातें जोरदार तरीके से कहते हैं। आएशा और कबीर अपना पक्ष रखने के साथ उस पर टिके रहते हैं। औरतों की दो पीढि़यों में पिछली पीढ़ी की मजबूरी और नई पीढ़ी की आजादी भी जाहिर होती है। कलाकारों में अनिल कपूर का काम उल्लेखनीय है। उन्होंने कमल मेहरा के भावनात्मक झंझावातों को सही मात्रा में पेश किया है। शेफाली शाह ने उनका भरपूर साथ दिया है। उनके एकाकी इमोशनल दृश्या झकझोरते हैं। इस फिल्म में रणवीर सिंह और प्रियंका चोपड़ा को पर्याप्त दृश्य और प्रसंग मिले हैं। उन्होंने नाटकीय और इमोशनल दृश्यों के साथ हंसी-मजाक के दृश्यों में भी प्रभावित किया है। प्रियंका चोपड़ा सक्षम अभिनेत्री होने का सबूत दे रही हैं। रणवीर सिंह को मामूली मसखरा न समझें। जरूरत पड़ने पर वे संयम और नियंत्रण से काम लेते हैं। फरहान अख्तर और अनुष्का शर्मा सहयोगी किरदार के तौर पर हैं। अपने चंद दृश्योंऔ में वे जरूरी भूमिकाएं निभा ले जाते हैं। फिल्म का सामूहिक गीत पूरी मस्ती और मनोरंजन देता है। इसमें सभी कलाकारों का बेफिक्र नृत्य मोहक और बंधनरहित है। रणवीर सिंह और अनुष्का शर्मा के बीच के रोमांटिक गानों में रोमांस कम है। "
फिल्‍म रिव्यू : व्हाट वी डिड ऑन अवर हॉली डे(3.5 स्‍टार), साढ़े तीन,"प्रमुख कलाकार: डेविन डेेनेंट, रोजमुंड। निर्देशक: एंडी हेमिल्टन और गॉय जेनकिन। स्टार: साढ़े तीन फिल्म 'व्हाट वी डिड ऑन अवर हॉली डे' एक कॉमेडी फिल्म है। एक कॉमेडी फिल्म से बेहतर क्या हो सकता है भला? इसलिए आप भी यदि ऐसा कुछ सोच रहे हैं तो 'व्हाट वी डिड ऑन अवर हॉली डे' आपके लिए अच्छी ट्रीप हो सकती है। एंडी हेमिल्टन और गॉय जेनकिन ने इसका निर्देशन किया है। इसके पहले वे लोग ब्रिटिश शो डायरेक्ट कर चुके हैं। यह फिल्म एक रिफ्रेशिंग कॉमेडी के जैसी है। फिल्म आपको बांधे रखने में कामयाब होती है। बीच में मनोरंजन तो करती ही है। डेविड डेनेंट और रोजमुंड पाइक ने फिल्म में डॉफ और एबी का किरदार निभाया है। यह इंग्लिश कपल सेपरेशन के मोड पर है। मगर दोनों को साथ में रहने के लिए कहा जाता है। दोनों को डॉफ के 75वे जन्मदिन में शामिल होने के लिए स्कॉटलैंड भेज दिया जाता है। इस दौरान उनके बच्चे भी उनके साथ होते हैं। उम्मीद के अनुरूप इस ट्रीप के दौरान कई घटनाक्रम देखने को मिलते हैं। आमतौर पर फिल्म में बच्चों को बहुत कुछ करने को नहीं होता है, लेकिन यहां पर बच्चों का आकर्षण देखते ही बनता है। एक बड़ा-सा बच्चा है जो हमेशा अपने साथ एक नोटबुक और पेन रखता है। बच्चे बहुत ही अजीब व्यवहार करते दिखते है इसलिए हंसने के मौके खूब मिलते हैं। एक बच्चा कहता है कि मुझे लिस्ट चाहिए कि हम कितने झूठ बोलने वाले हैं। फिल्म ऐसे ही कुछ पलों से भरी पड़ी है। किड्स किस तरह से अपने पैरेन्ट्स के साथ डील करते हैं। ताकि उनके पैरेन्ट्स उनके बुजुर्गों के साथ खुश रहे। ग्रेड पैरेन्ट्स और ग्रेंड चिल्ड्रन के बीच की केमेस्ट्री बहुत ही अच्छी है। यह बात जरूर है कि फिल्म में कुछ कमियां भी है, मगर जब आपके पास हंसने के बहुत से पल होते हैं तो यह बात छोटी पड़ जाती है। "
फिल्म रिव्यू : सैन एंड्रियास (2 स्टार), 2," आपने कितनी ही बार डिजाजस्टर मूवी देखी होगी। सौ बार से ज्यादा बार। बावजूद इसके ऐसी फिल्में लगातार बनती रहती हैं। हॉलीवुड इस विषय पर फिल्में बनाता रहता है। कारण कि यह फायदे का सौदा रहता है। किसी कारण से ही सही मगर लोग ऐसे सीन फिल्मों में देखना चाहते हैं। हालिया रिलीज फिल्म 'सैन एंड्रियास' भी ऐसी ही एक फिल्म है। इसमें जो कुछ भी है वो आप पहले भी कई बार देख चुके हैं। बावजूद इसके यह फिल्म बहुत लंबी लगने लगती है। दर्शक बैठे-बैठे ही थक जाए। इसमें जितनी भी बिल्डिंग गिराई गई है ऐसा लगता है कि वो देखकर ही आप थक गए। फिल्म में स्टार है द रॉक जॉनसन। फिल्म की मार्केटिंग ऐसे की गई है जैसे यह सत्य घटना पर आधारित है। अंततः यह भी एक फैमेली ड्रामा है। हीरो अपनी बेटी और पूर्व पत्नी को बचाने की कोशिश में लगा हुआ है। कुछ मौकों पर पिता और बेटी के रिश्तों को दर्शाने की बात भी की गई है। बाकी का काम एलेक्जेंड्रा डड्डारियो के लुक पर छोड़ दिया है। मगर यह भी नाकाफी ही लगता है। फिल्म की कहानी का प्लॉट परिवार की जद्दोजहद के आसपास घूमता रहता है। कुल मिलाकर फिल्म में देखने के लिए तकनीक का प्रयोग भर है। गिरते हुए मकान, उड़ती हुई कारें, उखड़ते पेड़ जैसे सीन आपको दिखाई देंगे। फिल्म में विजुअल इफेक्ट्स अच्छे हैं। कुछ हिस्से अच्छे भी है। मगर इससे बात बनती नहीं है। कारण कि कुल मिलाकर फिल्म आपको निराश करती है। - मिहिर फणनवीस "
फिल्म रिव्यू : मैगी (2 स्टार), 2,"प्रमुख कलाकार : आर्नोल्ड श्वेजनेगर, अबीगली ब्रेसलिन फिल्म निर्देशक : हेनरी होबसन स्टार : 2 जॉम्बि जोनर पर पहले भी फिल्म बन चुकी है। हॉलीवुड में इस जोनर पर फिल्म बनाने वाले फिल्ममेकर्स की कोशिश है कि इन फिल्मों को दर्शकों के साथ ही मेकर्स के लिए भी लाभ का सौदा बनाया जा सके। जॉम्बी जोनर में बनने वाली फिल्म ग्लैमरस तो नहीं है क्योंकि वैंपायर पर बेस्ड फिल्म होती है। ऐसे में आपके सामने वो लोग आते हैं जो लोगों को खाते हैं। जिनके चेहरे खराब होते हैं। इसमें कुछ भी सेक्सी तो नहीं है। इसलिए मेकर्स की कोशिश होती है कि ज्यादा से ज्यादा लोगों का मनोरंजन किया जा सके। अर्नाल्ड श्वेजनेगार ने इस बार ऐसा ही कुछ प्रयोग किया है। हालांकि 'मैगी' के साथ भी ऐसा हुआ है कि हॉरर के बजाए कई बार फिल्म कॉमेडी लगती है। 'मैगी' कहानी है एक पिता और बेटी के रिश्ते की। अर्नाल्ड श्वेजनेगार की बेटी एकाएक जॉम्बी बनने लग जाती है। पिता इस कोशिश में हैं कि कैसे भी करके वो अपनी बेटी को बचा लें। इसके लिए पिता किस हद तक जाता है यह बात जरूर देखने वाली है। हालांकि कहानी बीच में कई बार भटक जाती है। इसलिए लय टूटती है। फिल्म की कहानी अच्छी होते हुए भी उसे ठीक से परदे पर नहीं उतारा गया है। यही कारण है कि दर्शक फिल्म से जुड़ नहीं पाते हैं। सबकुछ फिल्म में बोरिंग सा लगता है। बहुत ही डलनेस सा महसूस होता है। अर्नाल्ड इस बार बहुत ही सीरियस किरदार में है। ऐसा उन्होंने पहले कभी नहीं किया है। यह पहला मौका है जब उन्होंने ऐसा किरदार निभाया है। फैंस जो है वो इस रोल से निराश होंगे। अर्नाल्ड की मौजूदगी से फिल्म में कुछ देर के लिए ही सही मगर बात तो बनती है मगर कहानी की गडमड से बात उलझ जाती है। फिल्म में कुछ देर बाद अन्य हॉरर फिल्मों जैसा ही महसूस होने लगता है। कोई बड़ा थ्रिल तो नहीं देखने को मिलता। एक मौका तो ऐसा आता है जब इसे देख बिलकुल भी डर नहीं लगता है। यही इस फिल्म की सबसे बड़ी कमजोरी है। यह देख लगता है कि फिल्ममेकर ने क्या सोचकर फिल्म बनाई। - मिहिर फणनवीस"
फिल्म रिव्यू: वेलकम 2 कराची (2 स्टार), 2,"अजय ब्रह्मात्मज भारत और पाकिस्तावन के बीच पल रहे दुराग्रहों और पूर्वाग्रहों को तोड़ती कुछ फिल्मों की कड़ी में ‘वेलकम 2 कराची’ को भी रखा जा सकता है। दोनों देशों के बीच किरदारों के मेल-मिलाप, हंसी-मजाक और हास्यास्पद प्रसंगों से मौजूद तनाव को कम करने के साथ समझदारी भी बढ़ सकती है। ‘फिल्मिस्तान’ ने यह काम बहुत खूबसूरती के साथ किया था। अफसोस कि ‘वेलकम 2 कराची’ का विचार तो नेक, कटाक्ष और मजाक का था, लेकिन लेखक-निर्देशक की लापरवाही से फिल्म फूहड़ और कमजोर हो गई। कई बार फिल्में पन्नों से पर्दे तक आने में बिगड़ जाती हैं। याद करें तो कभी इस फिल्मं में इरफान खान थे। अभी जो भूमिका जैकी भगनानी ने निभाई है, उसी भूमिका को इरफान निभा रहे थे। क्या उन्होंने इसी स्क्रिप्ट के लिए हां की थी या जैकी के आने के बाद स्क्रिप्ट बदली गई और उसका यह हाल हो गया? सोचने की बात है कि हर कलाकार किसी और का विकल्प नहीं हो सकता। हिंदी फिल्म इंडस्ट्री के बेपरवाह रवैए की ओर भी यह फिल्म इंगित करती है। कैसे स्वार्थ और लोभ में विचारों की हत्या हो जाती है? कई बार सफल निर्माता की सोच मूल विचार पर थोपी जाती है तो उसका नतीजा ‘वेलकम 2 कराची’ के रूप में सामने आता है। हर फिल्म के निर्माण में पैसा, मेहनत और समय लगता है। ऐसी कोशिशों में सब व्यर्थ हो जाता है। दो लूजर शम्मीर और केदार एक दुर्घटना की वजह से अनजाने ही कराची पहुंच जाते हैं। उन्हें भारतीय जासूस व आतंकवादी समझा जाता है। दोनों अलग-अलग किस्म के संगठनों के हाथों इस्तेमाल किए जाते हैं। उनसे कुछ ऐसा हो जाता है कि उन्हें पाकिस्तान पहचान भी मिलती है। गलतफहमी की इस निर्दोष यात्रा में हंसी के पल आते हैं। दोनों किरदारों की टिपपणियों में कटाक्ष भी रहता है, लेकिन निर्देशक उसे बढ़ाते या गहराते नहीं हैं। वे तुरंत किसी फूहड़ एवं हास्यास्पद स्थिति का सृजन कर जबरन हंसाने की कोशिश करते हैं। फिल्म में मोड़ से अधिक मरोड़ हैं, जो एक समय के बाद तकलीफदेह हो जाते हैं। अरशद वारसी अपनी काबिलियत से भी फिल्म को नहीं बचा पाते। दरअसल, उन्हें एक कमजोर कलाकार के साथ नाथ दिया गया है, इसलिए कॉमेडी की गाड़ी ढंग से चल ही नहीं पाती। केदार को गुजराती लहजा देने का आइडिया अच्छा था, लेकिन कलाकार को भी मेहनत करनी चाहिए थी। ‘यंगिस्तान’ से जैकी भगनानी ने उम्मीए जगाई थी। इस फिल्म से वह उम्मीद धुल गई। अभिनेत्री और सहयोगी कलाकारों के लिए न तो पर्याप्त संवाद थे और न दृश्य। सही सोच और कल्पना न हो तो वीएफएक्स बुरा हो जाता है। ‘वेलकम 2 कराची’ उसका भी नमूना है। अवधि : 131 मिनट "
फिल्म रिव्यू: तनु वेड्स मनु रिटर्न्स (4 स्टार), 4,"अजय ब्रह्मात्मज प्रमुख कलाकार : कंगना रनोट, आर माधवन फिल्म निर्देशक : आनंद एल राय संगीत निर्देशक : कृष्णा सोलो, तनिष्क-वायु स्टार : 4 ‘एक बार जो मैंने कमिटमेंट कर दी,फिर मैं अपने आप की भी नहीं सुनता’... पर्दे पर सलमान खान के बोले इस पॉपुलर संवाद को ‘तनु वेड्स मनु रिटर्न्स ’(तवेमरि) में मनोज शर्मा उर्फ मनु अपने अंदाज में फेरबदल के साथ बोलते हैं तो पप्पू टोकता है कि तुम क्या सलमान खान हो? सिनेमा और उनके स्टार और गाने हमारी जिंदगी में प्रवेश कर चुके हैं। ‘तवेमरि’ में शाहरुख खान का भी जिक्र आता है। सुनसान सड़कों पर अकेली भटकती तनु के लिए एक पुराना गाना भी गूंजता है ‘जा जा रे बेवफा’। ‘तवेमरि’ में पॉपुलर कल्चर के प्रभाव सिनेमा से ही नहीं लिए गए हैं। उत्तर भारत में प्रचलित ठेठ शब्दों के साथ ‘बहुत हुआ सम्मा न तेरी...’ जैसे मुहावरा बन चुकी पंक्तियों का भी सार्थक इस्तेूमाल हुआ है। याद करें ‘तेलहंडा’ और ‘झंड’ जैसे शब्द आप ने फिल्मों में सुना था क्या ? नहीं न ? ‘तवेमरि’ हमारे समय की ऐसी फिल्मे है,जो उत्तर भारत की तहजीब और तरीके को बगैर संकोच के पेश करती है। इस फिल्म को देखते हुए उत्तर भारत के दर्शक थोड़ा सा हंसेंगे, क्योंकि शब्दक,संवाद और मुहावरे उनकी रोजमर्रा जिंदगी के हैं। शहरी दर्शकों का आनंद अलग होगा। उन्हें हिंदी समाज का देसीपन हंसाएगा। ‘तवेमरि’ सीक्वल है। पहली फिल्म ‘तनु वेड्स मनु’ की कहानी आगे बढ़ती है। मनु में रितिक रोशन को खोज रही तनु अब उसे फूटी कौड़ी के लायक भी नहीं समझती। बात तलाक तक आ जाती है। काउंसलर के सामने दोनों झगड़ते हैं तो कभी तनु की मांग तो कभी मनु की मजबूरी सही लगती है। स्थिति इतनी बिगड़ जाती है कि दोनों आगे-पीछे भारत लौटते हैं, लेकिन अपने-अपने घरों को। तनु कानपुर में पुराने यारों को खोजती है, जिसमें उसका नया आशिक चिंटू भी शामिल हो जाता है। उधर मनु की मुलाकात दत्तो से होती है। वह दत्तोन का दीवाना हो जाता है। तनु से मिले तलाकनामा और दत्तो की दीवानगी में हमें मनु के नए आयाम दिखते हैं। खूब जबरदस्त ड्रामा होता है। थोड़ी देर के लिए लगता है कि लेखक हिमांशु शर्मा दूर की कौड़ी ले तो आए हैं,लेकिन निशाना कैसे साधेंगे? मजेदार है कि फिल्मे खत्म होने तक सभी अविश्वसनीय प्रसंग उचित और तार्किक लगने लगते हैं। आप दत्तो और दत्तोे के साथ मनु और राजा अवस्थीन के संयोगों पर यकीन करने लगते हैं। बधाई हिमांशु। पहले सहयोगी कलाकारों की बातें कर लें। राजेन्द्र गुप्ता, केके रैना, दीप्ति मिश्रा, नवनी परिहार समेत छोटे बच्चों ने अपने किरदारों से कहानी में रंग भरे हैं। किसी एक की कमी से कुछ खाली रह जाता। फिर दीपक डोबरियाल, मो. जीशान अय्यूब, जिमी शेरगिल, एजाज खान, स्व्रा भास्कर सभी ने अपने एटीट्यूड से कहानी का ऐसा ताना-बाना कसा है कि फिल्म की बुनाई मजबूत और रंगीन हो गई है। दीपक डोबरियाल एक-दो दृश्यों कुछ ओवर एक्टिंग करते नजर आते हैं। बहकने का खतरा ज्यादा था, जिसे उन्होंने और निर्देशक ने संभाला है। आर माधवन ने मनु के स्वभाव और स्वर को सही पकड़ा है। मुश्किल और जटिल दृश्यों में भी वे अपने किरदार को एक्सरप्रेशन की आजादी नहीं देते। सब कुछ ऐसा नपा-तुला और संयमित है कि मनोज शर्मा वास्तविक से लगने लगते हैं।उनके वनलाइनर तो मजेदार हैं। अवधि-130 मिनट "
फिल्म रिव्यू: बिग गेम (3 स्टार),2.5,  इस बार भी वे इस फिल्म में स्टार हैं। यूनाइटेड स्टेट के प्रेसीडेंट बने हैं। उनका प्लेन क्रेश होकर फिनलैंड के जंगलों में गिर गया है। यहां उनकी उम्मीद केवल एक 13 साल के लड़के के साथ जुडी हुई है। लड़के का नाम है ऑस्करी। वो एक मिशन पर बाहर है। फिल्म का प्लॉट तो बकवास है। शुरूआत के कुछ मिनटों में हमको मनोरंजक फिल्म के तौर पर ट्रीट किया जाता है। आतंकवादी इन दोनों को ही बंद कर लेते हैं। जब वे देखते हैं कि यूएस कंट्रोल रूम लाचार हो चुका है।हालांकि पूरी फिल्म के दौरान आप इस बात से ऊपर नहीं सोच पाते कि फिल्म विश्वास से परे है। प्लॉट बहुत ही बकवास है। जैक्सन कई मौकों पर अपनी ही कुछ चर्चित लाइन्स दोहराते नजर आते हैं। विलेन का किरदार भी पुरानी फिल्मों से बहुत ही ज्यादा मिलता-जुलता है। बच्चे की यह लाइन कि हमें तो मजबूत होना ही पड़ता है। आपको दूसरी फिल्मों की याद दिलाती है। यह बोलने की जरूरत ही नहीं है कि फिल्म के दौरान जैक्सन और ऑस्करी के बीच अच्छी दोस्ती हो जाती है।इन बातों के बाद भी कलाकारों का काम ठीक-ठाक है। अमेरिकन एक्सेंट में बात करते ब्रिटिश एक्टर को देखना सुखद है। जैक्सन हमेशा की तरह मनोरंजन करते दिखते हैं। 
फिल्म रिव्यू : टुमारोलैंड,2.5,"कास्टः जॉर्ज क्लूनी, ह्यू लॉरी, ब्रिट रॉबर्टसन निर्देशकः ब्रैड बर्ड टुमारोलैंड का निर्देशन किया है ब्रेड बर्ड ने। फिल्म को लिखा है लिंडलोफ ने। जब इस बात की घोषणा पहली बार की गई थी तो दर्शकों को बताया गया कि यह फिल्म एक वैज्ञानिक पर आधारित है। इसमें एक लड़की है और एक रोबोट है जो टुमारोलैंड को बचाने के लिए कोशिश में लगे रहते हैं। दो साल बाद जब फिल्म रिलीज हुई तो थोड़ी निराशाजनक रही। कारण कि फिल्म को लेकर उम्मीदें बहुत थी। यह बिलकुल ऐसा था कि मिस्ट्री बॉक्स खुला और उसमें से कुछ भी नहीं निकला। एक लड़की है केजी (ब्रीट रॉबर्टसन) जिसे एक अनजान लड़की ने चुना है। टुमारोलैंड भविष्य का वर्जन है पृथ्वी का। टुमारोलैंड किसी भी तरह से सपनों की दुनिया में परिवर्तित हो पाता है। छोटी लड़की जो है वो एकाएक रोबोट बन जाती है। इसके बाद दो वैज्ञानिकों के साथ मिलकर यह काम शुरू करते हैं। इसके आसपास घूमता है फिल्म का ताना-बाना।"
फिल्म रिव्यू: पॉल्टरजिस्ट,2.5,डायरेक्टर - गिल केनन  कहानी भी बिलकुल समान है। एक परिवार जो घर में एक भूत से परेशान है। घर की बेटी रिअल और भूतों की दुनिया के बीच उलझ कर रह जाती है। सेम रॉकवेल और रोजमैरी डिवेट्ट पैरेन्ट्स के किरदार में है। दोनों ही कमाल के एक्टर्स हैं। प्लॉट को इसी बात से बल भी मिलता है। फिल्म में एक बूढ़ी महिला का किरदार भी है जो आमतौर पर टीवी शो में बताया जाता है। इस रीमेक की खास बात यही है कि यह मूल फिल्म से बहुत दूर है। बावजूद इसके फिल्म के कुछ दृश्य ऐसे हैं जो दर्शकों का मनोरंजन करते दिखाई देते हैं। साथ ही इसमें ऐसी भी कोई बात नहीं है जो आपको लगे कि आप पहले भी देख चुके हैं। हां मगर इतना जरूर है कि जिन लोगों ने पहले की फिल्में देखी हैं वे इस फिल्म में डरने के लिए इंतजार करते दिखाई देते हैं।
फिल्म रिव्यू : सुरखाब (2.5 स्टार),2.5,"कास्ट - बरखा मदान, निशांत बहल, सुमित सूरी निर्देशक - संजय तेलरेजा सुरखाब उन फिल्मों में शुमार है जिन्हें छोटा बजट होने के बावजूद आप अच्छी फिल्मों में शामिल कर सकते हैं। कारण कि सही मुद्दों को सही तरीके से डील किया गया है। बाद में बॉक्स ऑफिस पर अच्छा प्रदर्शन करने के लिए इसे सुरक्षित सांचे में ढ़ालने की कोशिश की गई है। जीत किस तरह से कनाडा पहुंचती है इस बात से कहानी में दर्शक बंधा रहता है। इस दौरान दोनों की मां की मजबूरी को भी दिखाया गया है। इसके बाद परगट एकाएक किडनैप हो जाता है। फिर जीत पर जिम्मेदारी होती है कि किसी भी तरह से परगट को छुड़ाकर ले आए। यहां आकर कहानी कमजोर पड़ जाती है। जीत कनाडा में अपनी परेशानियों का सामना किस तरह से करती हैं इसमें कुछ थ्रिल नजर आता है। मगर साथ ही निराशानजक भी है कारण कुछ बातें अविश्वसनीय सी लगती है। इस पूरे मसले में अवैधानिक तौर पर रहना और जाने का मसला कहीं खोकर रह जाता है। बावजूद इसके स्टार कास्ट ने अपने स्तर पर अच्छा काम किया है। मगर फिल्म और भी अच्छी बन सकती थी।"
फिल्म रिव्यू: डैनी कोलिंस (3 स्टार),2.5,"कॉमेडी, डायरेक्टर - डैन फोगलमैन कास्ट - एल पचिनो, जेनिफर गार्नर, बॉबी कैन्नावाले, क्रिस्टोफर प्लमर, एनेट्ट बेनिंग एल पचिनो जिस तरह के एक्टर हैं उससे बिलकुल अलग पसंद वे अपने जीवन में लेते रहे हैं। जब उनसे फिल्म 'गॉडफादर' और 'डॉग डे आफ्टरनून' के बाद उन्होंने तय किया था कि वे छोटे बजट की फिल्में बनाएंगे। उनकी लेटेस्ट फिल्म 'डैनी कोलिंस' में भी ऐसा ही कुछ दिखाई देता है। हालांकि उनकी पिछली फिल्मों की तरह यह फि्ल्म बहुत ही खराब तो नहीं है। यह उससे कहीं बेहतर है। इस साल के अच्छे परफॉर्मेंस में इसे रखा जा सकता है। एल पचिनो फिल्म में कोलिंस का किरदार निभा रहे हैं। वो एक सफल म्यूजिशियन है। एक पड़ाव पर उसे लगता है कि आज वो जो कुछ भी है उसे तो वो नापसंद करता है। एक दौर में वो वास्तविक आर्टिस्ट हुआ करता था जो लोगों को प्रेरित करता था। अपनी कला को लोगों के बीच शेयर करता था। अब वो केवल एक पे चेक के समान जीवन जी रहा है। उसके पास खूब पैसा है। एक हॉट सी मंगेतर है। बड़ा सा घर है। स्पोर्ट्स कार है। जो आर्टिस्टिक पसंद को दर्शाती है। कुल मिलाकर उसे लगता है कि वो खुद को बेच चुका है। इसके बाद वो कुछ नई चीजों को करने की कोशिश करता है। उसकी कोशिश होती है कि पहले जो गलतियां हुई है उसे वो सुधार सके। इस बात की शुरूआत होती है उसके बिछड़े बेटे से बातचीत से। वो पहले कभी भी अपने बेटे से नहीं मिला है। इसलिए अब चाहता है कि उसके साथ उसके रिश्ते दोस्ताना हो। फिल्म नैतिकता और अमीरी के अंतर की बात करती है। इस फिल्म में कई पल आपको हंसाएंगे। एल पचिनो का परफॉर्मेंस बहुत ही कमाल का है। फिल्म में ड्रामा भी है। फिल्म की सपोर्टिंग कास्ट का काम भी अच्छा है। फिल्म में आपको कई अच्छे पल देखने को मिलेंगे। "
फिल्म रिव्यूः मेड मैक्स: फ्यूरी रोड (5 स्टार),2.5,"एक्शन, एडवेंचर, साइंस फिक्शन डायरेक्टर - जॉर्ज मिलर, कास्ट - टॉम हार्डी, चार्लिज थेरॉन, निकोलस हॉल्ट अपनी कल्पनाओं के घोड़े दौड़ाने पर आप पाएंगे कि आज से करीब 35 साल पहले 'मेड मैक्स' फिल्म थिएटर में रिलीज हुई थी। यदि आप आज यह फिल्म देखेंगे तो पाएंगे कि ये आज भी आपको बांधकर रखने में कामयाब है। फिल्म का सीक्वल 'द रोड वॉरियर' फिल्म 'द टर्मिनेटर' से प्रेरित था। आज के समय में एक और बेहतरीन एक्शन फिल्म बनकर आपके सामने है। जेम्स कैमरून के बहुत से काम को 'द रोड वॉरियर' की तुलना में ले लिया जाता है। डॉयरेक्टर जॉर्ज मिलर की फिल्म कैसे आगे बढ़ती है। इस बात का जवाब ऐसे दिया जा सकता है कि इस फिल्म को देखकर आपको सीधे 'मैट्रिक्स' की याद आती है। दमदार एक्शन के मामले में 'मेड मैक्स फ्यूरी रोड' इस फिल्म को तगड़ी टक्कर देती दिखाई देती है। फिल्म में एक्शन सीक्वेंस बेहद कमाल के हैं। फिल्म की कहानी आपको बहुत हद तक 'द रोड वॉरियर' की रीमेक की याद दिलाती है। इस बार मैक्स का किरदार टॉम हार्डी ने निभाया है, जिसे पहले किडनैप कर लिया जाता है। चार्लीज थेरॉन का रोल फिल्म में ही देखने में मजा आएगा। फिल्म में सबसे अच्छे कैरेक्टर हैं कार और ट्रक। रेगिस्तान में होती कलाबाजियां देखने लायक है। यह बिलकुल कल्पनाओं जैसी है। जॉर्ज मिलर दर्शकों के लिए इस बार एक एक्शन थ्रिलर फिल्म लेकर आए हैं। इससे पहले उन्होंने 'हैप्पी फीट' और 'बेब' बनाई थी। इस फिल्म में हर दूसरे सेकंड में किसी चीज को दर्शाने की अच्छी कोशिश की गई है। फिल्म समान रूप से धर्म और आतंकवाद को कवर करती है जो दर्शाती है कि जीवन और मृत्यु के बीच बहुत ही महीन रेखा है। एक्शन सीन्स को लेकर आपकी जो भी सोच रही हो इस फिल्म में आपको उससे ऊपर की बात मिलेगी। कहीं न कहीं आप संतुष्ट हो जाओगे। फिल्म में कई अवसर ऐसे आते हैं जब आपको लगता है कि आप एक वीडियो गेम की क्लिप देख रहे हैं। इस बीच ड्रामा को भी खूबसूरती से दर्शाया गया है। यह अनुभव आपको अच्छी फिल्म की दावत देता है। "
फिल्म रिव्यू : बॉम्बे वेल्वेट (4.5 स्टार), 4.5,"अजय ब्रह्मात्मज प्रमुख कलाकार: रणबीर कपूर, अनुष्का शर्मा, करण जौहर निर्देशक: अनुराग कश्यप संगीत निर्देशक: अमित त्रिवेदी स्टार: 4.5 अनुराग की ‘बॉम्बे वेल्वेट’ 1949 में आरंभ होती है। आजादी मिल चुकी है। देश का बंटवारा हो चुका है। मुल्तान और सियालकोट से चिम्मन और बलराज आगे-पीछे मुंबई पहुंचते हैं। चिम्मन बताता भी है कि दिल्ली जाने वाली ट्रेन में लोग कट रहे थे, इसलिए वह बॉम्बे की ट्रेन में चढ़ गया। बलराज अपनी मां के साथ पहुंचता है। ऐसी मां, जिसने उसे पाला था और जो बाद में उसे छोड़ कर चली जाती है। चिम्मन और बलराज पोर्ट सिटी बॉम्बे में कुछ हासिल करने का ख्वाब देखते हैं। बलराज का जल्दी से ‘बिग शॉट’ बनना है। उसकी ख्वााहिश को खंबाटा भांप लेता है। खंबाटा को बलराज की आक्रामकता और पौरूष भाता है। वह चंद मुलाकातों में ही स्पष्ट कर देता है कि वह बलराज का इस्तेमाल करेगा। बलराज इसके लिए तैयार है, लेकिन वह अपना हिस्सा चाहता है। उसे इस्तेमाल होने में ऐतराज नहीं है। उसे तो जल्दी से जल्दीे अपना बलराज टावर देखना है। बलराज की ख्वाहिशों में खंबाटा की साजिशों के मिलने से ड्रामा क्रिएट होता है। इस ड्रामे में रोजी, जिम्मी मिस्त्री और मेहता शामिल होते हैं। फ्रंट में चल रही इस कहानी के पीछे एक बड़ी कहानी चल रही होती है, जिसमें गटर में समा रहे बॉम्बे का भविष्य तय किया जा रहा है। पॉलिटिशियन, गैंगस्टर, अखबारों के एडिटर और अन्य कई कैरेक्टर अपनी भूमिकाएं निभा रहे हैं। ‘बॉम्बे वेल्वेट’ एक साथ बलराज और रोजी की प्रेम कहानी और मुंबई शहर के विकास की कहानी भी है। मिल मजदूरों के कब्रिस्तान पर चमकती क्वीन नेकदेस की यह दास्तान महानगर के परतों में उतरती तो है, लेकिन वहां रुकती नहीं है। अनुराग बार-बार देश की राजनीति और बॉम्बे में चल रहे विकास के कुचक्र की ओर इशारा करते हैं। वे संवादों में ही घटनाओं और प्रसंगों को समेट देते हैं। फिल्म के लेखक, निर्देशक और किरदार राजनीति से बचते हुए निकल जाते हैं। इस परहेज की यही वजह हो सकती है कि भारत में फिल्में राजनीतिक होते ही मुश्किलों में फंस जाती हैं। इस परहेज के बावजूद ‘बॉम्बे वेल्वेट’ पांचवें और छठे दशक की सामाजिक और राजनीतिक घटनाओं का उल्लेेख जरूर करती है। हम उन घटनाओं के प्रभाव भी देखते हैं। अनुराग कश्यप की सोच और निर्देशन की खूबियों का हम ‘बॉम्बे वेल्वेन’ में कई स्तरों पर देखते हैं। इस पैमाने पर हिंदी में कम फिल्में बनी हैं। ‘बॉम्बे वेल्वेट’ में पांचवें और छठे दशक का बॉम्बेे है। प्रोडक्शन डिजायनर सोनल सावंत और कॉस्ट्यूम डिजायनर निहारिका खान ने उस काल को वास्तु, वेशभूषा और लुक के जरिए उतारा है। उन्होंने आज के कलाकरों को उस काल के किरदारों में ढाल दिया है। फिल्म देखते समय यह एहसास नहीं रहता कि हम 2015 के कलाकारों को 1969 के किरदारों में देख रहे हैं। रणबीर कपूर ने खुद कहा है कि उन्होंने किशोर कुमार, राज कपूर और रॉबर्ट डिनेरो से प्रेरणा ली है। लुक में वे कहीं से भी प्रेरित हो सकते हैं, लेकिन मिजाज में वे इस फिल्म के ग्रे किरदार ही हैं। पुराने बॉम्बे के क्रिएशन में उस समय की इमारतों और सवारियों का प्रमुखता से उपयोग किया गया है। दीवारों के साथ दिखते इश्तहारों और पृष्ठभूमि में चलते-फिरते लोगों के भी मेकअप और गेटअप पर ध्यान दिया गया है। पीरियड रचने में यह फिल्म पूरी तरह से सफल रही है। शुरू होते ही फिल्म दर्शकों को उस कालखंड में लेकर चली जाती है। ‘बॉम्बे वेल्वेट’ के कलाकरों के चयन की तारीफ करनी होगी। पहले तो छोटे-मोटे किरदारों में भी सटीक कास्टिंग का श्रेय कास्टिंग डायरेक्टर मुकेश छाबड़ा को मिलना चाहिए। उन्होंने खयाल रखा है कि वे स्वाभाविक और फिल्म की संगत में दिखें। प्रमुख कलाकारों में पहले विवान शाह और मनीष चौधरी की बात करें तो उन्होंने सीमित दृश्यों में भी प्रभावित किया है। खास कर मनीष चौधरी लुक और बॉडी लैंग्वेज से किरदार को सही रूप देते हैं। अनुष्का शर्मा ने सिंगर रोजी के किरदार को उसकी खूबियों और विवशताओं के साथ चित्रित किया है। जवानी में भी बचपन के दुखद अनुभवों से खिन्न रोजी को जब इलाज का बेइंतहा प्यार मिलता है तो वह भी मोहब्बत में पैशन दिखाती है। नाटकीय और रोमांटिक दृश्यों में उनकी संयमित इंटेनसिटी किरदार को प्रभावशाली बनाती है। रोजी जैज सिंगर है। फिल्म में गानों के दृश्य में अनुष्का को माइक के सामने लक-दक कॉस्ट़्यूम में खड़े होकर गीतों के भाव को चेहरे पर लाना था। ज्यादा मूवमेंट की गुंजाइश नहीं थी। धड़ाम, सेल्विया और नाक पर गुस्सा गानों में वह एक ही पोजीशन में होते हुए भी एक्सप्रेशन में सफल रही हैं। बलराज की भूमिका में रणबीर कपूर उद्घाटन हैं। अभी तक उनका यह रूप सामने नहीं आया था। उन्होंने बलराज के गुस्से, ख्वाहिश और बिग शॉट बनने की तमन्ना को पूरे आत्मविश्वास से प्रकट किया है। गुस्से में लहराते हुए लंबे डग लेकर चलते हुए जब वे सामने वाले को घूंसा मारते हैं तो नाराजगी की तीव्रता जाहिर होती है। ‘बॉम्बे वेल्वेट’ के सरप्राइज हैं करण जौहर। उन्होंने धूर्त और नापाक इरादों के हैवान इंसान खंबाटा के किरदार को ठंडे तरीके से पेश किया है। उनकी आंखें, भौं और होंठों की टेढ़ी मुस्कान खंबाटा को साक्षात खड़ी कर देती है। चिम्मन की भूमिका में सत्यदीप मिश्रा की मौजूदगी हर दृश्य का प्रभाव बढ़ा देती है। अनुराग कश्यप की ‘बॉम्बे वेल्वेट’ हिंदी की बेहतरीन फिल्मों में शुमार होगी। इस फिल्म में उन्होंने क्रिएटिव ऊंचाई हासिल की है। वे हिंदी सिनेमा को नए लेवल पर ले गए हैं। निश्चित ही उनकी अगुआई में इस फिल्म की रिसर्च, लेखन और टेक्नीकल टीम ने उल्लेखनीय काम किया है। अवधि-148 मिनट "
फिल्म रिव्यू: हॉट पर्सुइट (1 स्टार),2.5,स्टारिंग - रीस विदरस्पून सोफिया वर्गेरा डायरेक्टर - एनी फ्लेचर ऐसा देखने में आता है कि हॉलीवुड स्टार ऑफबीट फिल्मों के साथ बेहतरीन काम करते हैं। एक साल अच्छा जाता है। इसके बाद फिर से वे पैसा कमान के लिए कमर्शियल फिल्मों की ओर रूख करते हैं और नतीजा सामने होता है। इस बार रीस विदरस्पून के साथ भी ऐसा ही कुछ हुआ है। पिछले साल उन्होंने ऑफबीट फिल्म 'गोन गर्ल' प्रोड्यूस की। फिल्म 'वाइल्ड' के लिए उन्हें ऑस्कर का नॉमिनेशन मिला था। इस बार वे 'हॉट पर्सुइट' में नजर आ रही हैं। 'हॉट पर्सुइट' फिल्म को देखकर आप उम्मीद करते हैं कि यहां आपको कॉमेडी देखने को मिलेगी। मगर यहां इसे छोड़ एक बड़ा झगड़ा देखने को मिलता है। वो भी कॉमेडी के बिना। कहानी है विदरस्पून की जो फिल्म में एक कॉप बनी है। उनका काम है डेनिएला (सोफिया वर्गेरा) की सुरक्षा करना। वो एक ड्रग डीलर की पत्नी है जिसका बाद में दूसरे गैंगस्टर मर्डर कर देते हैं। जैसी की उम्मीद होती है कि फिल्म इसमें उलझकर रह जाती है। कॉमेडी का इंतजार बना रहता है। कारण कि एक्शन ही इतना हो जाता है। फिल्म के बेकग्राउंड में एक बात और निकलकर सामने आती है कि कूपर और डेनिएला की पर्सनालिटी बिलकुल अलग है। कुछ फनी सी है क्योंकि फैमेली मॉर्डन है। विदरस्पून 'लिगनी ब्लॉन्ड' में जरूर हिलोरियल लगी थी क्योंकि किरदार में उन्होंने खुदको ढाल लिया था। मगर यहां ऐसा कुछ नहीं है। अच्छे जोक्स की कमी फिल्म में साफ झलकती है। इसी कारण फिल्म मजे के बजाए आपको ऊबाउ लगने लगती है। फिल्म मनोरंजक भी नहीं लगती। 
फिल्म रिव्यू: द स्पंजबॉब मूवी : स्पंज आउट ऑफ वाटर (4 स्टार),2.5,"स्टारिंग - टॉम कैनी, एंटोनी बंडारस डायरेक्टर - पॉल टिब्बीट स्पॉन्गबॉब स्क्वेयरपेंट्स सालों से टीवी पर बच्चों की पसंदीदा रही है। दशक के बाद भी इसके कंटेंट ने अपनी चमक नहीं खोई है। यह बात इसे अच्छे शो में से एक बनाती है। 'स्पंज आउट ऑफ वाटर' से कुछ उल्लेखनीय प्राप्त होता है। यह न केवल एक मजेदार फिल्म है बल्कि इसे बच्चों और वयस्कों दोनों ही देख सकते हैं। यह फिल्म अच्छी है। इसे वो लोग भी देख सकते हैं जिसने इससे पहले कोई कार्टून की फिल्म न देखी हो। इस बार, कार्रवाई सागर के दायरे के बाहर जगह लेता है। बर्गर दाढ़ी (एंटोनियो बैंडेरस) नामक एक समुद्री डाकू फिर से लिखे पृष्ठों असली दुनिया की वास्तविकता को बदलता है और एक किताब लूटता है (यह इस फिल्म में इसका क्या मतलब पता लगाने के लिए और अधिक रोचक है)। उसकी योजना सभी के लिए एक-एक गुप्त नुस्खा चोरी करने के लिए है। वो क्रैबी पैटिस से प्यार करता है। यह बच्चों के लिए मजेदार है। वहीं वयस्कों के लिए एक अजीब परलोक की यात्रा के तौर पर दिखता है जो मनोरंजन तो करता ही है। कार्टून्स के जितने भी प्रशंसक हैं वे निश्चित तौर पर पानी के अंदर की यात्रा का लुत्फ उठाएंगे। समुद्र से जमीन पर आने की यात्रा भी कम मजेदार नहीं है। यह भी दर्शकों का खासा मनोरंजन करती दिखाई देती है। आवाज को लेकर किया गया काम प्रशंसनीय है। इसमें शिकायत के लिए बहुत कुछ तो नहीं है। कुल मिलाकर बच्चों के लिए मजेदार फिल्म है। "
फिल्म रिव्यू: प्लेइंग इट कूल (1 स्टार),2.5,"स्टारिंग - क्रिस इवंस, माइकल मोनागन डायरेक्टर - जस्टिन रीअरडॉन कुछ फिल्में ऐसी बन जाती है जो थिएटर तक आते-आते ही अपना चार्म खो देती हैं। यहां आपको कुछ बोरिंग फेस नजर आते हैं। स्क्रीन पर हर बात की कमी दिखती है। एनर्जी भी कम दिखाई देती है। यह स्थिति दोनों ही के लिए बड़ी दुर्भाग्यपूर्ण होती है, जिसमें देखने वाले दर्शक और काम करने वाले कलाकार शामिल होते हैं। इस सप्ताह रिलीज हुई फिल्म 'प्लेइंग इट कूल' के साथ भी कुछ ऐसा ही होता दिखाई देता है। हालांकि फिल्म स्टार्स के नाम पर फिल्म में कई चर्चित चेहरे हैं। इनमें क्रिस इवंस, माइकल मोनागन, ओब्रे प्लाजा, एंथोनी मैकी जैसे नाम शामिल हैं। बावजूद इसके यह हालत। ऐसा इसलिए क्योंकि यह फिल्म शूट की गई थी साल 2012 में। लंबे समय तक अटकी रही। बाद में यूएस में वीडियो ऑन रिलीज किया गया। फिल्म में इवंस ने लेखक का किरदार निभाया है। वो बहुत ही बुरा लेखक है। और तो और कड़े शब्दों का इस्तेमाल कर वो किसी को भी उसके प्यार की याद दिलाता है। इस दौरान वो अपने बीते दिनों को याद करता है, जब उसका समय अपने दोस्तों के साथ बीतता था। बाद में उसके जीवन में एक महिला आती है। नाम होता है मोनागन। वो उसके जीवन को बदलकर रख देती है। चूंकि उसकी शादी होने वाली हो रही होती है इसलिए 'मी' उसे फिर डेट नहीं कर पाता है। नतीजतन चीजें अपने आप और भी कठिन होती जाती है। फिल्म में कई बार ऐसा महसूस होता है कि डायरेक्टर किसी शो रील को दिखा रहा है बजाए सिनेमा के एक टुकड़े के। एक बेहतरीन स्क्रिप्ट और अच्छा प्रोड्क्शन किसी भी फिल्म की सॉलिड रिलीज के लिए बहुत होता है। मगर इस बार ऐसा नहीं हुआ है। यह फिल्म बोरिंग है। "
फिल्म रिव्यू : कुछ कुछ लोचा है (1 स्‍टार), 1,"प्रमुख कलाकार- सनी लियोन, राम कपूर, एवलीन शर्मा। स्टार: 1 फिल्म 'कुछ कुछ लोचा है' में बहुत लोचे हैं। दरअसल, यह फिल्म से ज्यादा एक अधेड़ उम्र के आदमी की फैंटेसी लगती है। लेखक और निर्देशक देवांग ढो़लकिया ने फिल्म के पहले ही सीन में सनी लियोन को कम कपड़ों में दिखाकर यह बता दिया है कि आगे होने क्या वाला है।सनी लियोन पॉर्न स्टार रही हैं, शायद ये बात निर्देशक के दिमाग में फिल्म बनाते समय हमेशा घूमती रही।   राम कपूर ने फिल्म में प्रवीण पटेल का किरदार निभाया है। 45 वर्षीय पटेल मलेशिया में एक पुराने स्टोर का मालिक है। उसका एक बेटा है। पटेल और उसके दोस्त पार्क, जिम आदि स्थानों पर जवां महिलाओं को देखते रहते हैं। इस बीच पटेल की मुलाकात होती है बॉलीवुड सुपर स्टार शनाया (सनी लियोन) से। वो वेलेन्टाइन डे पर उसके साथ डेट फिक्स करता है। इसी के साथ फिल्म में एक और प्रेम कहानी चल रही होती है। वो है पटेल के बेटे जिगर की। उसकी गर्लफ्रेंड बनी है नैना (एवलीन शर्मा)। डायरेक्टर का काम बताता है कि उन्होंने सी ग्रेड फिल्मों से सीखा है कि पानी में भीगी हुई हीरोइन हॉट लगती है। शायद इसलिए हर दूसरे सीन में सनी आपको स्विमिंग पूल में दिखती है। हर दूसरे-तीसरे सीन में सनी की क्लेवेज दिखाई जाती है। और तो और फिल्म में एक गाना भी है जो स्विमिंग पूल को समर्पित है। यह निराशाजनक है कि एडल्ट कॉमेडी का कंसेप्ट भी बहुत सीमित हो चला है। फिल्म में सनी लियोन के इर्द-गिर्द कुछ मर्द होते हैं जो उसे पाने की इच्छा रखते हैं। ऐसा लगता है कि आलसी फिल्ममेकर ने यह बहाना ही बना लिया है कि फिल्म में सनी है तो बाकी सब अपने आप हो जाएगा। "
फिल्म रिव्यू : पीकू (4 स्टार), 4,"अजय ब्रह्मात्मज कल शाम ही जूही और शूजीत की सिनेमाई जुगलबंदी देख कर लौटा हूं। अभिभूत हूं। मुझे अपने पिता याद आ रहे हैं। उनकी आदतें और उनसे होने वाली परेशानियां याद आ रही हैं। उत्तर भारत में हमारी पीढ़ी के लोग अपने पिताओं के करीब नहीं रहे। बेटियों ने भी पिताओं को अधिक इमोशनल तवज्जो नहीं दी। रिटायरमेंट के बाद हर मध्यीवर्गीय परिवार में पिताओं की स्थिति नाजुक हो जाती है। आर्थिक सुरक्षा रहने पर भी सेहत से संबंधित रोज की जरूरतें भी एक जिम्मेदारी होती है। अधिकांश बेटे-बेटी नौकरी और निजी परिवार की वजह से माता-पिता से कुढ़ते हैं। कई बार अलग शहरों मे रहने के कारण चाह कर भी वे माता-पिता की देखभाल नहीं कर पाते। 'पीकू' एक सामान्य बंगाली परिवार के बाप-बेटी की कहानी है। उनके रिश्ते को जूही ने इतनी बारीकी से पर्दे पर उतारा है कि सहसा लगता है कि अरे मेरे पिता भी तो ऐसे ही करते थे। ऊपर से कब्जियत और शौच का ताना-बाना। हिंदी फिल्मों के परिप्रेक्ष्य में ऐसी कहानी पर्दे पर लाने की क्रिएटिव हिम्मत जूही चतुर्वेदी और शूजीत सरकार ने दिखाई है। 'विकी डोनर' के बाद एक बार फिर दोनों ने साबित किया है कि लेखक और निर्देशक की परस्पर समझदारी अनोखे और आकर्षक परिणाम ला सकती है। 'पीकू' हमारे समय का पारिवारिक इतिहास है। दिल्ली के चित्तदरंजन पार्क की पीकू एक स्वतंत्र और आधुनिक लड़की है। वह करिअर, परिवार, जिम्मेंदारी(फैमिली और प्रोफेशनल दोनों) और निजी जिंदगी के बीच संतुलन बिठाने की कोशिश में रहती है। पिता से उसकी रोज बक-झक होती है, लेकिन वह कभी पिता का निरादर नहीं करती। पिता की वजह से उसे कई बार झेंपना भी पड़ता है। यहां तक कि पिता उसकी जिंदगी के भेद भी उन अपरिचितों के बीच खोल देते हैं, जो पीकू के संभावित पति हो सकते हैं। पीकू अपनी सोच और धारणाओं में स्पष्ट है। अगर किसी लड़के ने सत्यजित राय की फिल्में नहीं देखी हैं और वोट नहीं डालता तो वह उसके लायक नहीं है। पीकू के पिता भास्कोर कब्जियत के मरीज है। वे रोगभ्रमी(हाइपोकॉन्ड्रियक) हैं। पूरी फिल्मर में सभी किरदारों के बीच कब्जियत और शौच की ही बातें चलती रहती हैं, लेकिन उन बातों में शहर, समाज और चरित्रों के साथ हमारे समय का सच भी उद्घाटित होता रहता है। एक किरदार राणा चौधरी भी हैं, जो संयोग से इस परिवार के करीब आते हैं। उनकी मौजूदगी से इस बंगाली परिवार की मामूली समस्या को नया आयाम और जीवन मिलता है। जूही चतुर्वेदी की लेखनी और शूजीत सरकार की निर्देशकीय कल्पना ने बाप-बेटी की इस मामूली कहानी को दर्शनीय बना दिया है। पर्दे पर अमूमन ऐसे दृश्य नहीं रचे जाते। फिल्मों में तो शौच और भोजन चरित्रों की रोजमर्रा जिंदगी में आते ही नहीं हैं। जूही और शूजीत की जोड़ी ने वर्जित विषय को रोचक तरीके से पेश किया है। उन्होंने 'विकी डोनर' में भी यह करतब दिखाया था। 'पीकू' सहज और सरल फिल्मी है। शूजीत सरकार बहुत खूबसूरती से सभी चरित्रों को दृश्यों में मनमानी करने देते हैं। हर दृश्य में चरित्रों के बीच अद्भुत सामंजस्य दिखता है। नाटकीयता हावी नहीं होती। घर के अंदर के दृश्योंं में स्वाभाविकता है। ऐसा नहीं लगता कि इस घर की दीवारे प्लाई की बनी हैं। हिंदी फिल्मों में घर इतने भव्य और डिजाइनदार होते हैं कि नकली होने के साथ सेट का एहसास देते हैं। फिल्म के आर्ट डायरेक्ट और कॉस्ट्यूम डिजायनर ने कहानी के अनुरूप परिवेश और वेशभूषा पर ध्यान दिया है। हां, फिल्म का संगीत थीम के साथ संगत नहीं बिठा पाया है। गीतों के बोल में भास्कोर, पीकू और राणा की मनोदशा नहीं उभर सकी है। शूजीत सरकार को हिंदी फिल्मों में सक्रिय उच्च कोटि के तीन कलाकार मिले हैं। अमिताभ बच्चन को हम ने इस रूप में कभी नहीं देखा है। वे 'लवेबल आल्ड मैन' के रूप में जुचते हैं। भास्कोर के किरदार को उन्होंने आत्मसात कर लिया है। यों उनकी बंगाली मिश्रित हिंदी कुछ संवादों में पटरी से उतर जाती है, लेकिन वे हाव-भाव और बॉडी लैंग्वेज से खटकने नहीं देते। उन्होंने भास्कोर के मिजाज के ओर-छोर को सही तरीके से पकड़ा है। दीपिका पादुकोण अपनी पीढ़ी की समर्थ अभिनेत्री हो चुकी हैं। पीकू के लिए आवश्यक सादगी और ऊर्जा लेकर वह आई हैं। इरफान की सहज मौजूदगी चमत्कार करती है। वे हर दृश्य को रोशन कर देते हैं। उनकी संक्षिप्त मुस्कराहट अनेक बार चल रहे दृश्य का अर्थ और अभिप्रेत बदल देती है। बुघन की लगभग खामोश भूमिका में बालेंदु सिंह बालु ध्यान खींचते हैं। शेष भूमिकाओं में भी कलाकार कुद न कुछ जोड़ते हैं। अवधिः 125 मिनट abrahmatmaj@mbi.jagran.com "
फिल्म रिव्यू : व्हाइल वी आर यंग (4 स्टार),2.5," बेन स्टिलर और नाओमी वाट्स अभिनीत फिल्म में एक बात तो स्पष्ट रूप से देखने को मिलती है कि डायरेक्टर नो बोम्बेक ने उन लोगों के लिए एक बेहतरीन कहानी गढ़ी है जो अपने 20वें और 30वें साल के अंतिम दौर में हैं। फिल्म में एक कपल है स्टिलर और वाट्स। वे बूढ़े हो रहे हैं। उनके बीच का चार्म खो गया सा लगता है। फोकस से भटकाव है और जीवन को लेकर जूनून भी कम होता दिखता है। दोनों ही फिल्म इंडस्ट्री में काम करते हैं। स्ट्रगल कर रहे हैं। दोनों की इच्छा है कि नाम कमाया जाए। मगर वे यह भूल चुके हैं कि जब वे जवान हुआ करते थे तो किसी काम को लेकर कितना जूनून उनमें था। वैसे भी 40 की उम्र में तो परिणाम ही मायने रखता है बजाए इसके कि प्रक्रिया कैसी थी। वहीं एक कपल है एडम ड्रीवर और अमांडा सेफ्राइड का। वो बिलकुल उन कामों को करन में व्यस्त हैं जो बूढ़ा कपल भूल चुका है। मसलन वे जवान है तो वो परिणाम की चिंता नहीं करते बल्कि प्रक्रिया से प्रेम करते हैं। बेम्बोक का काम मूल रूप से ह्यूमर और ट्रेजेडी के बीच तालमेल बैठाने के लिए जाना जाता है। यहां भी एक समय में फनी सीन है तो दूसरे पल दिल को तोड़ने वाला भी है। यह बिलकुल वैसा ही है जैसा बूढ़ा कपल। और यह बात केवल फिल्म तक ही सीमित नहीं है बल्कि यह एक वास्तविक जीवन में भी ऐसा ही होता है। कारण कि एक बार बेबी होने के बाद आप क्या करते हैं। यदि आप अपना करियर चाहते हैं तो बेबी नहीं चाहते। आप अपने जीवन को कैसे खुशियों से भरते हैं। जब हर कोई आपके पास हो, बच्चे हो, दोस्त हो। सो आप अपने पुराने दोस्तों के साथ हैंगआउट करते हैं या फिर दूसरों को देख जलन महसूस करते हैं कि वे यंग है। मगर 'व्हाइल वी आर यंग' मिड लाइफ की चुनौतियों से आगे की बात कहती हैं। बोम्बेक ने सभी पहलूओं को छूने का प्रयास किया है। यह बहुत बड़ी बात है कि कहानी में जो कुछ है वो रोचक है। फिल्म बताती है कि सक्सेस और मॉरेलिटी के बीच एक लाइन है। जीवन भी इसी के आसपास घूमता है। बोम्बेक अब 45 साल के हो गए हैं। इसमें कोई शक नहीं है कि फिल्म में उन्होंने अपना भी कुछ अनुभव बताया होगा। दर्शकों के लिए यह हमेशा ही बेहतरीन अनुभव होता है जब वो अपने जीवन से जुड़ी बात को सिनेमा के नजरिए से देखते हैं। कास्ट का काम दमदार है। फिल्म दर्शकों को कन्वेंस करने में सफल होती दिखाई देती है। भारत में यह फिल्म संतुलित सिनेमाघरों में रिलीज हुई हैं। "
फिल्म रिव्यू : सबकी बजेगी बैंड (1 स्टार),2.5," यह फिल्म दावा करती है कि यह भारत की पहली रियलिटी फिल्म हैं। फिल्म में एक सीन है जिसमें एक लड़का कंडोम को चुइंगम समझकर चबाता हुआ दिखाई देता है। इस तरह के दृश्य फिल्म को तथाकथित रूप से बोल्ड बनाते हैं। पूरी फिल्म में ज्यादातर मौकों पर सेक्स के बारे में ही बात होती रहती हैं। भद्दे जोक्स भी सेक्स, एडल्ट, कंडोम आदि पर आधारित दिखते हैं। फिल्म की कहानी तो और भी ज्यादा रोचक है। इसमें युवाओं का एक समूह है जो एक घर पर पार्टी के लिए इकट्ठा हुआ है। पार्टी का होस्ट एक आरजे है। वो यह तय करता है कि उन्हीं लोगों के बीच रहकर एक फिल्म बनाएगा। इस दौरान कई राज बाहर आते है। यह कंसेप्ट बहुत ही इंट्रेस्टिंग हो सकता था यदि डॉयलाग और एक्सीक्यूशन अच्छा होता तो। फिल्म में कुछ अविश्वसनीय सीन है जैसे एक महिला कहती हैं कि वो गे है। दूसरा एक संवाद है कि 'कोई तुम पर चढ़ेगा तो तुम करियर में ऊपर चढ़ोगे'। ऐसे ही कुछ बातों के साथ हिलता हुआ कैमरा, खराब जोक्स और बुरा परफॉर्मेंस यह तमाम बातें इसे कमजोर फिल्म साबित करती हैं। "
फिल्‍म रिव्‍यू: गब्बर इज बैक (3 स्‍टार)," 3  अक्षय कुमार की 'गब्बर इज बैक' हिंदी फिल्मों की उस जोनर की फिल्म है, जिसमें हीरो ही सब कुछ होता है। उसकी हीरोगिरी साबित करने के लिए ही सारे विधान रचे जाते हैं। खासकर सलमान खान ने ऐसी फिल्मों की मिसालें पेश कर दी हैं। उन्हें भी यह नुस्खा दक्षिण से मिला है। अक्षय कुमार की 'गब्बर इज बैक' तमिल की मूल 'रमन्ना' की रीमेक है, जिसके लेखक और निर्देशक ए आर मुरूगोदौस थे। यह फिल्म दक्षिण की अन्य भाषाओं में भी बन चुकी है। निर्देशक क्रिश ने नायक का मूल मिजाज वही रखा है। हिंद फिल्मों के दर्शकों का खयाल रखते हुए उन्होंने कुछ प्रासंगिक मुद्दे जोड़ दिए हैं। सभी मुद्दे करप्शन से संबंधित हैं। इस फिल्म में शरीर से अधिक शब्दों का एक्शन है। अक्षय कुमार के लिए संवादों की एक्शन रायटिंग रजत अरोड़ा ने की है। उन्होंने अक्षय को सिग्नेचर संवाद दिया है 'नाम विलेन का,काम हीरो का'।",अजय ब्रह्मात्मज बताने की जरूरत नहीं कि गब्बर हिंदी फिल्मों का प्रिय खलनायक रहा है। युवा दर्शकों की जानकारी के लिए गब्बर का किरदार निभा चुके अमजद खान की लोकप्रियता का इससे भी अंदाजा लगा सकते हैं कि एक सस्ते और मशहूर बिस्किट के ऐड के लिए उन्हें चुना गया था। इस फिल्म में नायक अपना छद्म नाम गब्बर चुनता है। उसके कारनामे ऐसे हैं कि इस बार गब्बर का नाम सुनते ही पचास-पचास कोस दूर तक लोग रिश्वत नहीं लेते। एक बिल्डर के करप्शन का सीधा शिकार होने के बाद प्रोफेसर आदित्य समाज के हर कोने से करप्शन हटाने की मुहिम में लग जाते हैं। उनका एक ही तरीका है कि पहले संबंधित विभाग या क्षेत्र के 10 भ्रष्ट व्यक्तियों को पकड़ो और उनमें से 9 को छोड़ कर एक को सजा दो। सजा भी ऐसी कि लोग याद करते ही सिहर जाएं। कभी भ्रष्ट होने की न सोचें। 
फिल्‍म रिव्‍यू : द वॉटर डिवाइनर (2.5 स्टार),2.5," किसी अभिनेता का निर्देशन के क्षेत्र में जाना कभी सरल नहीं होता है। ऐसा ही हुआ है रसेल क्रो की इस फिल्म के साथ। पुराने जमाने के कलाकार ने निर्देशक की कुर्सी संभालने के माध्यम से एक प्रयासभर किया है, ताकि अपनी स्थिति को सुधार सके। लेकिन फिल्म को क्रिटिकली और फाइनेंशियली इतना लाभ नहीं पहुंचा है। हालांकि इसके पहले उन्होंने बेन अफलेक के साथ काम किया। एक के बाद एक तीन फिल्में की। तीनों को ही सराहा गया। इस बात से उनके करियर में कुछ संतुलन भी आया। शायद रसेल की इच्छा भी इसी सफलता को दोहराने की रही होगी। रसेल क्रो के करियर को उस समय उड़ान मिली थी, जब उन्हें 'ए ब्यूटीफुल माइंड' के लिए ऑस्कर में बेस्ट एक्टर के लिए नॉमिनेट किया गया था। मगर इसके बाद उनके करियर में चढ़ाव कम और उतार ज्यादा आए हैं। उनकी यादगार फिल्मों में केवल 'स्टेट ऑफ प्ले' शामिल है जिसमें उनके साथी थे अफलेक। फिल्म 'द वाटर डिवाइनर' के साथ रसेल ने डायरेक्शन का जिम्मा संभाला है। इसका रिजल्ट मिला-जुला रहा है। फिल्म में कुछ अच्छे दृश्य देखने को मिलते हैं। मगर यह बात भी खलती है कि रसेल ने अपने किरदार को इतना अंडरप्ले कर दिया है कि उसकी जगह ही नहीं बन पाती। फिल्म का सबसे बड़ा नुकसान यह है कि यह फिल्म आपको प्रभावित नहीं कर पाती, क्योंकि किरदारों ने जो इमोशनल रोल प्ले किए हैं वो भी बहुत ज्यादा प्रभाव डालने वाले नहीं है। एक्टिंग बहुत सारे सीन में एकदम फ्लेट है। इसके कारण किसी पर भी कोई प्रभाव नहीं पड़ता है। "
फिल्म रिव्यू : एवेंजर्स - एज ऑफ अल्ट्रॉन (3 स्टार),2.5,"कास्ट - रॉबर्ट डॉनी, क्रिस हेमस्वॉर्थ, क्रिस एवंस, जेरेमी रैनर, स्कारलेट जोहनसन डायरेक्टर - जॉस व्हीडन आमतौर पर किसी भी सीक्वल के आने में तीन सालों का इंतजार लंबा समय होता है। मार्वल ने इस बार फिल्म को बनाते समय कुछ बदलाव किए हैं। उन्होंने ब्लॉकबस्टर फिल्म के स्टैंडर्ड का ध्यान रखा है। यहां जिस हिसाब से फिल्म बनती हैं से लेकर दर्शक इन फिल्मों को कैसे लेते हैं इसका भी ध्यान रखा गया है। वैसे दो एवेंजर्स फिल्मों के बीच हर साल दो मार्वल फिल्म्स दर्शकों के बीच होती हैं। इसलिए ये इंतजार कभी इतना ज्यादा भी नहीं लगता। दूसरा जब कभी भी सीक्वल बनता है तो एक चुनौती उनके बीच तालमेल बैठाने की भी होती है। ये सभी बातें 'एवेंजर्स : एज ऑफ अल्ट्रॉन' में देखने को मिलती है। एवरेज एंजॉय के लिए एज ऑफ अल्ट्रॉन को पता है कि लोग क्या चाहते हैं। दमदार एक्शन, सुपरहीरोज की कलाकारी और तो और रोमांटिक ट्रेक भी। इस बार इस फिल्म में किसी भी तरह का समय खराब नहीं किया गया है। पहले सीन में ही एवेंजर्स का ग्रुप बुरे लोगों से लोहा लेते नज़र आया है। ये एक बड़ा एक्शन पीस है। ये हिस्सा एकदम सांस रोक देने वाला है। इसके बाद जो होता है वो बहुत ही साधारण है। टोनी स्टार्क ने फिल्म में कुछ बड़ा करने के हिसाब से अल्ट्रॉन नाम दिया है जो कि बाद में एकाएक कमीना हो जाता है। ये बाकी सभी एवेंजर्स से मजबूत भी बताया गया है। इसके अलावा फिल्म में कुछ शानदार लोकेशंस है और बुरे लोगों को पीटते हमारे सुपरहीरोज है जो आपको मजा देते हैं। जब बात एंटरटेनमेंट वेल्यू की होती है तो डायरेक्टर जोस व्हीडन इस मामले में आधा प्रयास नहीं करते हैं। एक्शन कमाल का है। हल्क और आयरनमैन के बीच की टसल कमाल की है। मार्वल फैंस के लिए ये एक शानदार ट्रीट है। थॉर और कैप्टन कुछ मूव्स साथ करते भी दिखाई देंगे। इस बार हॉक आई को भी बड़ा हिस्सा मिला है। ये सबकुछ आपको ऐसा महसूस कराता है मानो आप अपनी फेवरेट कॉमिक्स पढ़ रहे हों। हालांकि इस फिल्म में पिछली फिल्म जैसा कुछ नहीं है। इस फिल्म में हमें पता होता है कि हीरो की जीत होने वाली है और विलेन हारने वाला है। इसलिए आपको ये होने का इंतजार भर करना पड़ता है। कहानी में लड़ाईयां है मगर ये विलेन अल्ट्रॉन को मार्वल फिल्म का कमजोर विलेन ही साबित करती है। जेम्स स्पाडर की आवाज अच्छी है। मगर इसमें इस किरदार के बारे में किसी तरह की कोई बात नहीं की गई है। हालांकि विजन खूबसूरत है जो बताता है कि भविष्य की फिल्म में ये और भी बड़ा होगा। इस फिल्म को थ्री डी में देखने के लिए तो बिलकुल ना है। कारण कि उड़ना, लात मारना, बिल्डिंग पर चढ़ना, मुक्के मारना आदि सीन को देखकर लगेगा कि हो क्या रहा है। इसलिए इस फिल्म का मजा लेने के लिए टूडी एक बेहतर विकल्प है। "
फिल्‍म रिव्‍यू: कागज के फूल (1 स्टार),2.5,"     मुंबई। साल 1959 में आई थी गुरुदत्त की क्लासिक फिल्म 'कागज के फूल'। हालांकि उस समय इसे बॉक्स ऑफिस पर सफलता नहीं मिली थी, लेकिन बाद में इसे क्लासिक फिल्म का दर्जा मिला। फिल्म क्रिटिक्स ने इसे अपने समय से कहीं आगे की फिल्म बताया था। साल 2015 में इसी टाइटल से बनी फिल्म हमें इसके कुछ सीन याद दिलाती है। कहानी फिल्म में पुरुषोत्तम (विनय पाठक) एक ईमानदार लेखक है, पर उसके काम को पहचान नहीं मिलती, क्योंकि पब्लिशर्स मसाला चाहते हैं। वहीं उसकी पत्नी (मुग्धा गोडसे) उसे शांति से रहने नहीं देती। इसके कारण पति एकाएक पत्नी से दूर हो जाता है। जुए और शराब की लत देवदास की चंद्रमुखी (राइमा सेन) के पास चला जाता है। पाठक की एक्टिंग में अब दोहराव नजर आने लगा है। हालांकि उन्होंने अपनी एक्टिंग का लोहा फिल्म बदलापुर में मनवा लिया था। सौरभ शुक्ला का फिल्म में खास योगदान नहीं रहा। पाठक कंपनी के आगे गोडसे की एक्टिंग सिकुड़कर रह गई हैं। खैर, फिल्म देखकर आपको पता लग जाएगा फूल और 'फूल' में क्या अंतर है। इसलिए देखें अगर आप विनय पाठक और सौरभ शुक्ला की एक्टिंग के दीवाने हैं, तो आपको ये फिल्म जरूर देखनी चाहिए। विनय पाठक और सौरभ शुक्ला ने इस फिल्म में भी निराश नहीं किया है। वहीं राइमा सेन ने भी ग्लैमर का खूब तड़का लगाया है। कुल मिलाकर ये फिल्म आपको बोर नहीं करेगी। अवधि- 1 घंटा 49 मिनट अन्य फिल्मों का रिव्यू पढ़ने के लिए यहां क्लिक करें... "
फिल्म रिव्यू : जय हो डेमोक्रेसी (1.5 स्टार), 1.5,"अजय ब्रह्मात्मज ओम पुरी, सतीश कौशिक, अन्नू कपूर, सीमा बिस्वास, आदिल हुसैन और आमिर बशीर जैसे नामचीन कलाकार जब रंजीत कपूर के निर्देशन में काम कर रहे हों तो 'जय हो डेमोक्रेसी' देखने की सहज इच्छा होगी। सिर्फ नामों पर गए तो धोखा होगा। 'जय हो डेमोक्रेसी' साधारण फिल्म है। हालांकि राजनीतिक व्यंग्य के तौर पर इसे पेश करने की कोशिश की गई है, लेकिन फिल्म का लेखन संतोषजनक नहीं है। यही कारण है कि पटकथा ढीली है। उसमें जबरन चुटीले संवाद चिपकाए गए हैं। फिल्म का सिनेमाई अनुभव आधा-अधूरा ही रहता है। अफसोस होता है कि एनएसडी के प्रशिक्षित कलाकार मिल कर क्यों ऐसी फिल्में करते हैं? यह प्रतिभाओं का दुरूपयोग है। सीमा के आरपार भारत और पाकिस्तान की फौजें तैनात हैं। दोनों देशों के नेताओं की सोच और सरकारी रणनीतियों से अलग सीमा पर तैनात दोनों देशों के फौजियों के बीच तनातनी नहीं दिखती। वे चौकस हैं, लेकिन एक-दूसरे से इतने परिचित हैं कि मजाक भी करते हैं। एक दिन सुबह-सुबह एक फौजी की गफलत से गोलीबारी आरंभ हो जाती है। इस बीच नोमैंस लैंड में एक मुर्गी चली आती है। मुर्गी पकडऩे भारत के रसोइए को जबरन ठेल दिया जाता है। फिर से गोलियां चलती हैं। अचानक यह खबर टीवी पर आ जाती है। राष्ट्रीय समाचार बन जाता है और सरकार रामलिंगम के नेतृत्व में एक कमेटी गठित कर देती है। ज्यादातर फिल्म इस कमेटी की कार्यवाही पर केंद्रित है। कमेटी को फैसला लेना है कि पाकिस्तान से हुई गोलीबारी का जवाब दिया जाए या नहीं? पता चलता है कि कमेटी के सदस्यों के निजी मामले इस राष्ट्रीय चिंता पर हावी हो जाते हैं। उनके इगो टकराते हैं। मुद्दा भटक जाता है। तूतू मैंमैं आरंभ हो जाती है। उधर सीमा पर नोमैंस लैंड में पाकिस्तनी रसोइया भी आ जाता है। नोमैंस लैंड में भारत और पाकिस्तान दोनों तरफ के फौजी चीमा सरनेम के है, जो पंजाब के एक ही गांव से जुड़े हैं। उनके बीच भाईचारा कायम होता है। कमेटी के सदस्य किसी फैसले पर पहुंचने के पहले खूब लड़ते-झगड़ते हैं। और यह सब कुछ डेमोक्रेसी के नाम पर हो रहा है। रंजीत कपूर की 'जय हो डेमोक्रेसी' की शुरूआत अच्छी है। ऐसा लगता है कि हम उम्दा सटायर देखेंगे, लेकिन कुछ दृश्यों के बाद फिल्म धम्म से गिरती है। फिर तो सब कुछ बिखर जाता है। हंसी गायब हो जाती है। अनुभवी और सिद्ध कलाकार भी नहीं बांध पाते। कहीं कोई पंक्ति अच्छी लग जाती है तो कहीं कोई दृश्य प्रभावित करता है, लेकिन फिल्म अपना असर खो देती है। थोड़ी देर के बाद सारे कलाकार भी बेअसर हो जाते हैं। कलाकारों को दोष दिया जा सकता है कि उन्होंने ऐसी अधपकी फिल्म क्यों की? उस से बड़ी दिक्कत लेखन और निर्देशन की है। जरूरी नहीं कि उम्दा विचार पर उम्दा फिल्म भी बन जाए। यह फिल्म उदाहरण है कि कैसे कलाकारों की क्रिएटिव फिजूलखर्ची की जा सकती है। सभी कलाकार निराश करते हैं। उन्होंने दी गई स्क्रिप्ट के साथ भी न्याय नहीं किया है। अन्नू कपूर दक्षिण भारतीय के रूप में उच्चारण दोष तक ही सिमटे रह गए हैं। कहीं तो वे किरदार की तरह भ्रष्ट उच्चारण करते हैं और कहीं अन्नू कपूर की तरह साफ बोलने लगते हैं। आदिल हुसैन ने केवल च के स उच्चारण में ही अभिनय की इतिश्री कर दी है। ओम पुरी, सीमा बिस्वास और सतीश कौशिक का अभिनय भी असंतोषजनक है। "
फिल्‍म रिव्‍यू: मिस्‍टर एक्‍स (1.5 स्‍टार), डेढ़ ," अजय ब्रह्मात्मज   विक्रम भट्ट निर्देशित इमरान हाशमी की 'मिस्टर एक्स' 3डी फिल्म है। साथ ही एक नयापन है कि फिल्म का नायक अदृश्य हो जाता है। यह नायक अदृश्य होने पर भी अपनी प्रेमिका को चूमने से बाज नहीं आता, क्योंकि पर्दे पर इमरान हाशमी हैं। इमरान हाशमी की कोई फिल्म बगैर चुंबनों के समाप्त नहीं होती। विक्रम भट्ट 3डी तकनीक में दक्ष हैं। वे अपनी फिल्में 3डी कैमरे से शूट भी करते हैं, लेकिन इस तकनीकी कुशलता के बावजूद उनकी 'मिस्टर एक्स' में कथ्य और निर्वाह की कोई नवीनता नहीं दिखती। फिल्म पुराने ढर्रे पर चलती है। रघु और सिया एटीडी में काम करते हैं। दोनों अपने विभाग के कर्मठ अधिकारी हैं। एक-दूसरे से प्रेम कर रहे रघु और सिया शादी करने की छट्टी ले चुके हैं। उन्हें बुलाकर एक खास असाइनमेंट दिया जाता है। कर्तव्यनिष्ठ रघु और सिया पीछे नहीं हटते। वे इस असाइनमेंट में एक कुचक्र के शिकार होते हैं। स्थितियां ऐसी बनती हैं कि दोनों एक-दूसरे के खिलाफ हो जाते हैं। अदृश्य हो सकने वाला नायक अब बदले पर उतारू होता है। वह स्पष्ट है कि कानून उसकी कोई मदद नहीं कर सकता, इसलिए कानून तोडऩे में उसे कोई दिक्कत नहीं होती। बदले की इस भिड़ंत के बीच कुछ नहाने के दृश्य हैं, जहां अदृश्य नायक अपनी नायिका को चूमता है। इस मद में अच्छी रकम खर्च हुई होगी। महंगे चुंबन हैं 'मिस्टर एक्स' में। भट्ट कैंप की फिल्म है तो जब-तब गाने भी सुनाई पड़ते हैं। दर्शक अनुमान लगा सकते हैं कि कब गना शुरू हो जाएगा। दर्शक इस फिल्म की पूरी कहानी का अनुमान लगा सकते हैं। सब कुछ प्रेडिक्टेबल और सरल है। महेश भट्ट और विशेष फिल्म्स की फिल्मों का एक पैटर्न बन चुका है। कभी कढ़ाई सुघड़ हो जाती है तो दर्शक फिल्म पसंद कर लेते हैं। 'मिस्टर एक्स' से ऐसी उम्मीद नहीं की जा सकती। इमरान हाशमी का जादू बेअसर हो चुका है। फिल्म में उनका किरदार ढंग से लिखा भी नहीं गया है। सिया की भूमिका में अमायरा दस्तूर कमजोर हैं,जबकि उन्हें कुछ अच्छे दृश्य मिले हैं। अरूणोदय सिंह अपनी मौजूदगी से प्रभावित नहीं काते। उन्हें अभी तक अभ्यास की जरूरत है। तिवारी की छोटी भूमिका में आया कलाकार अपनी बेवकूफियों में अच्छा लगता है। भट्ट कैंप की फिल्मों का संगीत कर्णप्रिय होने की वजह से लोकप्रिय होता है। इस बार वह मधुरता नहीं है। पॉपुला सिंगर अंकित तिवारी भी निराश करते हैं। वे एक ही तरीके से गाने लगे हैं या उनसे वैसी ही मांग की जाती है? दोनों ही स्थितियों में उन्हें सोचना चाहिए। और हां, इस फिल्म में हर किरदार भारद्वाज को भरद्वाज क्यों बुलाता है? उ'चारण की और भी गलतियां हैं। फिल्म में भट्ट साहब ने शीर्षक गीत में आवाज दी है। बेहतर होगा कि वे ऐसे चमत्कारिक दबावों से बचें। कृष्ण, गीता और रघु व सिया के प्रतीकात्मक नाम...सब फिजूल रहा। अवधि- 132 मिनट abrahmatmaj@mbi.jagran.com "
फिल्म रिव्यू : मार्गरिटा विद ए स्ट्रॉ (4 स्टार), 4,"अजय ब्रह्मात्मज शोनाली बोस की निजी जिंदगी संबंधों और भावनाओं की उथल-पुथल से कांपती रही है। इधर कुछ उनसे बिछुड़े और कुछ अलग हो गए। बड़े बेटे ईशान को आकस्मिक तरीके से खोने के बाद वह खुद के अंतस में उतरीं। वहां सहेज कर रखे संबंधों को फिर से झाड़ा-पोंछा। उन्हें अपनी रिश्ते की बहन मालिनी और खुद की कहानी कहनी थी। मालिनी के किरदार को उन्होंने लैला का नाम दिया। अपनी जिंदगी उन्होंने विभिन्न किरदारों में बांट दी। इस फिल्म में शोनाली की मौजूदगी सोच और समझदारी के स्तर पर है। उन्होंने लैला के बहाने संबंधों और भावनाओं की परतदार कहानी रची है। सेरेब्रल पालसी में मनुष्य के अंगो के परिचालन में दिक्कतें होती हैं। दिमागी तौर पर वे आम इंसान की तरह होते हैं। प्रेम और सेक्स की चााहत उनके अंदर भी होती है। समस्या यह है कि हमारा समाज उन्हें मरीज और बोझ मानता है। उनकी सामान्य चाहतों पर भी सवाल करता है। 'मार्गरिटा विद ए स्ट्रॉ' लैला के साथ ही उसकी मां, पाकिस्तानी दोस्त खानुम, गुमसुम व सर्पोटिंग पिता, नटखट भाई और लैला की जिंदगी में आए अनेक किरदारों की सम्मिलित कहानी है, जों संबंधों की अलग-अलग परतों में मौजूद हैं। वे सभी अपने हिस्से के प्रसंगों में धड़कते हैं और कहानी के प्रभाव को बढ़ाते हैं। सेरेब्रल पालसी की वजह से अक्षम लैला क्रिएटिव और इमोशनल स्तर पर बेहद सक्षम है। ऊपरी तौर पर उसे मदद और भावनात्मक संबल की जरूरत है। शोनाली ने इस किरदार को गढऩे में उसे पंगु नहीं होने दिया है। वह लैला के प्रति सहानुभूति जुटाने के लिए दृश्य नहीं रचतीं। इस फिल्म में मेलोड्रामा की पूरी संभावनाएं थीं। वह लैला और उसकी मां को गलदश्रु (रोता हुआ) किरदार बना सकती थीं, लेकिन फिर वह अपने कथ्य को आंसुओं में डुबो देतीं। फिल्म सभी संबंधों की परतें खोलती हैं। फिल्म देखते हुए हम संवेदनात्मक रूप से समृद्ध होते हैं। नए संबंधों से परिचित होते हैं। संबंधों के इन पहलुओं को पहले कभी नजदीक से नहीं देखा हो तो बार-बार सिहरन होती है। कुछ नया उद्घाटित होता है। हर किरदार के साथ कहानी एक नया मोड़ लेती है और रिश्तों का नया आयाम दिखा जाती है। 'मार्गरिटा विद ए स्ट्रॉ' सही मायने में रोचक और रोमांचक फिल्म है। भरपूर इमोशनल थ्रिल है इसमें। शोनाली बोस को कल्कि कोइचलिन का पूरा सहयोग मिला है। उन्होंने लैला को आत्मसात कर लिया है। हाव-भाव और अभिव्यक्ति में वह कोई कसर नहीं रहने देतीं। कल्कि ने इस किरदार को आंतरिक रूप से पर्दे पर जीवंत किया है। सेरेब्रल पालसी की वजह से किरदार की गतिविधियों में आने वाली स्वाभाविक भंगिमाओं को जज्ब करने के साथ ही उन्होंने उसकी मानसिक क्षमताओं को भी सुंदर तरीके से जाहिर किया है। उन्हें सयानी गुप्ता और रेवती का बराबर साथ मिला है। रेवती ने मां की ममता और भावना के बीच सुंदर संतुलन बिठाया है। बेटी के लिए चिंतित होने पर भी वह नई चीजों को लेकर असहज नहीं होतीं और न हाय-तौबा मचाती हैं। ऐसे किरदार को पर्दे पर उतारना सहज नहीं होता। 'मार्गरिटा विद ए स्ट्रॉ' माता-पिता और बेटी-बेटों के साथ देखी जाने वाली फिल्म है। हां, उनका व्यस्क होना जरूरी है। भारतीय समाज में अभी समलैंगिकता की सही समझ विकसित नहीं हुई है। इसे या तो रोग या फिर जोक माना जाता है। हिंदी फिल्मों में समलैंगिक किरदार हास्यास्पद होते हैं। लैला के जरिए शोनाली बोस एक साथ अनेक सामाजिक ग्रंथियों को छूती हैं। वह कहीं भी समझाने और सुधारने की मुद्रा में नहीं दिखतीं। उनके किरदार अपनी जिंदगी के माध्यम से सब कुछ बयान कर देते हैं। अवधिः 101 मिनट abrahmatmaj@mbi.jagran.com "
फिल्म रिव्यू : कोर्ट (4.5 स्टार),2.5,"डायरेक्टर - चेतन्य ताम्हणे कास्ट - वीरा साथीदार, विवेक गोंबर, गीतांजलि कुलकर्णी स्टार - 4.5 फिल्म इंडस्ट्री में कोर्टरुम के अनेक वर्जन दिखाए गए हैं। जहां एक डिफेंस लॉयर है तो एक प्रोसिक्यूशन लॉयर और साथ में हैं 'मायलॉर्ड्स'। इस तरह से यह सीन पूरा होता है। मगर इस मराठी-हिन्दी-गुजराती और अंग्रेजी फिल्म में यही बात एक अलग ढंग से सामने आती है। इस फिल्म की सबसे खास बात यही है कि मल्टिपल अवॉर्ड जीतने के बाद भी यह फिल्म बेहद साधारण होकर असाधारण बन पड़ी है। जब आप फिल्म देखने बैठते है तो धीरे-धीरे इससे बंधते चले जाते हैं और आगे जाकर आपको समझ आता है कि देश की न्याय व्यवस्था में कैसे पेंच हैं। कहानी है एक लोकगीत परफॉर्मर और दलित एक्टिविस्ट नारायण कुंबले (वीरा साथीदार) की जिस पर आरोप है कि उसने वासुदेव पवार को आत्महत्या के लिए उकसाया है। पुलिस इस बात को मानकर बैठी है कि जो गीत कुंबले ने गाया है, उसी से पवार को आत्महत्या के लिए प्रेरणा मिली है। इसी के चलते वो नाली में बिना किसी सुरक्षा संसाधनों के उतरता है और मर जाता है। चूंकि ट्रायल चल रहा है सो कुंबले के डिफेंस लॉयर हैं विनय वोरा (विवेक गोंबर)। वे लगातार इस कोशिश में हैं कि कुंबले को जमानत मिल जाए। वहीं प्रोसिक्यूशन लॉयर नूतन (गीतांजलि कुलकर्णी) ऐसा बिलकुल नहीं चाहती हैं। डेब्यूटेंट डायरेक्टर चेतन्य ताम्हणे ने इसके साथ ही यह भी बताया है कि हर दिन कोर्टरुम में किस तरह की जद्दोजहद होती है। एक व्यक्ति को न्यायिक प्रक्रिया से कैसे जूझना पड़ता है। फिल्म में नूतन और जज सदावर्ते के मिडिल क्लास जीवन को भी दिखाया गया है, जो अपनी सीमित सोच के बूते इस मामले पर चर्चा भी करते हैं। आत्मविश्वास से भरे डायरेक्शन में दिल को छूती हुई एक मजबूत कहानी है फिल्म 'कोर्टरुम' की। गीतांजलि की परफॉर्मेंस बहुत अच्छी है। बाकी कलाकारों ने भी अच्छा सहयोग किया है। हालांकि गोंबर को गुजराती एसेंट में कुछ परेशानी हुई मगर फिर भी अपने किरदार में बने रहने का उनका प्रयास अच्छा था। यह वास्तविक फिल्म है जो आपको जरूर महसूस होगी। दर्शकों को ऐसी फिल्में देखने की जरूरत है। अवधिः 116 मिनट "
फिल्म रिव्यू : इट फॉलोस (3.5 स्टार), 3.5, आप यह कैसे तय करते हैं कि एक अच्छी हॉरर फिल्म कैसी होगी? जिसमें अजीबोगरीब चेहरों के बजाए अच्छे से दर्शाए गए कैरेक्टर हों और जो अच्छी एक्टिंग भी करे। फिल्म का प्लॉट ऐसा हो जो शुरू से लेकर अंत तक आपको बांधे रखे। एक ऐसी फिल्म हो जिसकी बात अपने दोस्तों से करें। मगर इस फिल्म के इंटरेस्टिंग होने के पीछे यह कारण नहीं है। यह वो फिल्म है जिसकी चर्चा फेस्टिवल के समय जोरों पर थी। सुनने में यह भी आया था कि यह सीधे वीओडी पर जाएगी। इसके बाद इस फिल्म को अंतर्राष्ट्रीय स्तर पर रिलीज किया गया। इसलिए आप इसे भारत में भी देख पाएंगे। यह अपने आप में एक बड़ी विजय के समान है अगर बात हॉरर फिल्म मेकिंग की हो रही हो तो। फिल्म का डायरेक्शन डेविड रॉबर्ट मिशेल ने किया है। जिन्हें 80 के दशक में बेहतरीन हॉरर फिल्में बनाने के लिए जाना जाता है। फिल्म का कंसेप्ट वियर्ड है। एक टीनेजर है जय। जो एक लड़की के साथ अंतरंग संबंध बनाता है। इसके बाद उसके चेहरे पर क्लोरोफाम का नैपकीन लगा देता है। जब वो कुछ देर बाद उठती है तो अपने आप को कुर्सी से बंधा हुआ पाती है। लड़का उसे बताता है कि वहां कुछ बुरे लोग रहते हैं। जो जब कभी भी किसी को अंतरंग संबंध बनाते देखते हैं तो अपना अभिशाप उन्हें दे देते हैं। फिल्म में एक्सीक्यूशन का ही महत्व होता है। इसलिए यह फिल्म एक बेहतरीन हॉरर फिल्म है। डायरेक्टर ने कैमरे का इस्तेमाल ही इस ढंग से किया है कि फिल्म में होने वाली हर तरह की घटना आप महसूस करते हैं। बालों का हवा में उड़ना हो या फिर धीरे से बढ़ती हुई खामोशी यह सारी वो बातें हैं जो आपको डर को महसूस कराने में कारगर साबित होती है। इसका बहुत सारा श्रेय तो इस बात को जाता है कि किरदारों का परिचय किस तरह से कराया गया है। मसलन एक किरदार है जो 80 के दशक का लगता है। दूसरा जो है वो 90 के दशक का लगता है। तीसरा जो है वो इसके आगे के दशक का लगता है। यह वो बातें हैं जो फिल्म को रोचक बनाने के साथ ही मजेदार बनाती है। 
फिल्म रिव्यू : बेयरफुट टू गोवा (1 स्टार),2.5," 'बेयरफुट टू गोवा' उन फिल्मों में से है जो पब्लिक फंडिंग से बनती है। इसके कारण डायरेक्टर पर अतिरिक्त रूप से यह दबाव होता है कि फिल्म अच्छी बनाए। मगर दुखद रुप से इस फिल्म में ऐसा होता दिखाई नहीं देता। फिल्म का इशारा बिलकुल सही है। मुद्दा भी सही उठाया गया है कि किस तरह से बूढ़े मां-बाप को उनके बच्चों के द्वारा बुरे व्यवहार का सामना करना पड़ता है। मगर इसका एक्सीक्यूशन ठीक नहीं है। मगर डायरेक्टर प्रवीण मोर्छल्ले की तारीफ इस बात के लिए तो होना चाहिए कि उन्होंने इस टॉपिक पर फिल्म बनाने का प्रयास किया। आमतौर पर ऐसा कोई करता नहीं है। कारण कि इसमें मनोरंजन की गुंजाइश कम होने के साथ ही बहुत कुछ लिखने और कहने के लिए नहीं होता है। बहरहाल यह फिल्म है एक नौजवान और उसकी बहन की। जो मुंबई से गोआ की ओर सफर कर रहे हैं। उन्हें पता चलता है कि उनकी दादी मां को देखभाल की जरूरत है।फिल्म के न्यूनतम बजट होने के चलते डायरेक्टर ने बहुत ज्यादा लक्झरी तरीके से तो फिल्म नहीं बनाई है मगर इससे भी ज्यादा बुरी बात यह है कि इस फिल्म में स्क्रिप्ट से लेकर फिल्मिंग तक के मामले में किसी तरह के विजन का प्रयोग नहीं किया गया है। हिलता हुआ कैमरा और कहानी कहने का बचकाना तरीका और कमजोर स्क्रिप्ट के चलते फिल्म बोर करने लगती है।बच्चों ने अच्छा काम किया है उन्हें जो भी काम दिया गया था मगर यही बात उनके लिए नहीं कही जा सकती जिन्होंने इन बच्चों के पैरेंट्स का किरदार निभाया है। फारुख जफर जिन्होंने फिल्म में दादी मां का किरदार निभाया है, एक मात्र फेक्टर है जिसे फिल्म में देखा जाए। बाकी तो फिल्म निराश ही करती है। "
फिल्म रिव्यू : ब्रोकन हॉर्सेस (2 स्टार), 2,"प्रमुख कलाकार: विंसेंट डी'ओनोफ्रियो, एंटोन येल्चिन, क्रिस मारकैट, मारिया वैल्वर्ड और सीन पैट्रिक फ्लैनरी निर्देशक: विधु विनोद चोपड़ा संगीतकार: जॉन डेबनी स्टार: 2 वैसे इस बात के अनेक उदाहरण हमारे सामने हैं कि कितना कठिन है बॉलीवुड से हॉलीवुड की ओर जाना। शेखर कपूर ही एक अपवाद रहे हैं जिन्होंने हॉलीवुड फिल्म 'एलिजाबेथ' बनाई और इसे सराहना भी मिली। उनके अलावा कोई भी इस रेखा को पार नहीं कर पाया है। 'ब्रोकन हॉसेस' के माध्यम से फिल्ममेकर विधु विनोद चोपड़ा ने एक बोल्ड अटैंप्ट लिया था मगर दुर्भाग्यवश यह फेल होता दिखाई देता है। ब्रोकन हॉर्सेस वर्ष 1989 में आई क्लासिक फिल्म 'परिंदा' की रीमेक है। इसे चोपड़ा ने अपने साथी अभिजीत जोशी के साथ हॉलीवुड की पृष्ठभूमि पर फिर से लिखा है। यह फिल्म नए मैक्सिको की पृष्ठभूमि पर आधारित है। फिल्म को बिलकुल वैसा ही ट्रीट किया गया है जैसा मूल फिल्म में था बस तरीका जो है वो वेस्टर्न फिल्मों जैसा है। नाना पाटेकर का किरदार निभाया है विंसेंट डी ओन्फोरियो ने जो कि एक गैंगस्टर है। युवा लड़कों को बहला-फुसला के अपने आर्गनाइजेशन में जोड़ना उसका काम है। जैकी श्रॉफ का रोल निभाया है क्रिस मारक्यूट्टे ने। इस फिल्म में एक बडी नाम के किरदार को रखा गया है जो कि मानसिक रूप से अक्षम है। उसने अपने पिता की मौत अपनी आंखों के सामने देखी है इसलिए बड़ा होने के बाद भी उसका व्यवहार बच्चे जैसा है। अनिल कपूर का किरदार निभाया है एंटोन येलचिन ने जिनका नाम है जैकब। यदि आपने परिंदा फिल्म देखी है तो आपको इस फिल्म को देखने के दौरान यह अंदाजा लगना शुरू हो जाएगा कि आगे क्या होने वाला है। फिल्म 'ब्रोकन हॉर्सेस' में इसके प्लॉट को बनाए रखा गया है। जैकब और बडी सालों बाद मिले हैं। बाद में दोनों ही तय करते हैं कि अब गैंग छोड़ देंगे। इस बात से जूलियस खुश नहीं है। फिल्म में जैकब खुद को और अपने भाई को इस दलदल से निकालने की कोशिशों में लग जाता है। फिल्म में कुछ रोचक बातें भी है। जैसे जूलियस का बडी के मानसिक तौर पर अक्षम होने का फायदा उठाना। बडी को कुछ करने के लिए उकसाना। मूल फिल्म में कुछ बातें जो बहुत ही अच्छी थी उन्हें इस फिल्म में अपडेट नहीं किया गया। इसका नतीजा यह है कि जब आप फिल्म देखते हैं तो आपको लगता है कि इसमें बड़ा लॉजिकल गैप है। फिल्म की धीमी गति इसमें किसी तरह की मदद नहीं करती बल्कि और कमियों को उजागर कर देती है। फिल्म में कई पहलूओं को उठाने की बात हुई मगर बाद में उसे छोड़ दिया गया। जूलियस का किरदार भी फिल्म में सही तरीके से बाहर नहीं लाया गया। मसलन आप फिल्म में अंत तक नहीं जान पाएंगे कि आखिर जैकब और उसके पिता को गोली मारी किसने थी। जूलियस के मन में बडी को लेकर ऐसी भावना क्यों थी। वो उन्हें गैंग क्यों नहीं छोड़ने देना चाहता। कुछ भी अंत में निकलकर सामने नहीं आता। यदि आप 'परिंदा' के फैन हो तो आपके दिल को थोड़ी निराशा हो सकती हैं। "
फिल्म रिव्यू : होम (3.5 स्टार),2.5,"डायरेक्टर - टिम जॉनसन कास्ट - जिम पार्सन, रिहाना, स्टीव मार्टिन स्टारः 3 स्टार साल में एक बार हमें एनिमेटेड फिल्म देखने को जरूर मिलती है। जो न सिर्फ हमें सरप्राइज करती है बल्कि बड़े ही आराम से मनोरंजन कर देती है। इस साल यह काम किया है ड्रीमवर्क्स एनिमेशन की फिल्म 'होम' ने। टिम जॉनसन ने फिल्म 'होम' का निर्देशन किया है। इन्होंने पहले एंट्ज, सिंदबाद: लिजेंड ऑफ सेवन सी भी बनाई थी। इस फिल्म में में भी वो कॉमन फैक्टर है जो बाकी अन्य फिल्मों में भी देखने को मिला है। ड्रीमवर्क्स के टाइटल वाला यह प्रोजेक्ट प्राइमरी प्रोजेक्ट की श्रेणी में भी सेकंडरी लगता है। होम की कहानी बहुत ही रोचक है। एलियंस की एक कॉलोनी है। यहां रहता है एलियन बूव जो इस बात को लेकर होशियार रहता है कि दूसरे एलियन जॉर्ज की कॉलोनी उन पर हमला न कर दे। इन दोनों के ही पास कोई च्वाइस नहीं है कि ये दोनों किसी और प्लेनेट पर चले जाएं। इसी बात में मजा है। फिल्म में एलियन एक दूसरे से लड़ने के चक्कर में लोगों का अपहरण करते हैं। इसके बाद लोगों को ऑस्ट्रेलिया में उनकी पसंदीदा चीजों के साथ रखते हैं। एलियन इसके बाद पृथ्वी को अपना घर बनाते हैं। टीप नाम का बच्चा अकेला पृथ्वी पर रह जाता है। वहीं एक एलियन जिसका नाम ओह बंगल है। वो बूव की लोकेशन जॉर्ज को भेजता है। टीप और ओ बंप साथ में मिलकर टीप की मम्मी को खोजने निकल पड़ते हैं। साथ ही जॉर्ज को पृथ्वी पर हमला करने से रोकते हैं। ड्रीमवर्क्स की एनिमेटेड फिल्मों में सेलीब्रेटिज की आवाज होना ही इन फिल्मों की पहचान होती है। इस बार भी ऐसा ही हुआ है। रिहाना, जेनिफर लोपेज, स्टीव मार्टिन और जिम पार्सन जैसे सेलेब्स ने अपनी आवाज दी है। पार्सन ने अपनी आवाज लीड रोल को दी है जो कि एकदम फीट बैठी है। फिल्म में पॉप सांग्स के साथ कई जोक्स भी है। एनिमेशन अपने आप में ही खूबसूरत होता है अगर वो 3डी में न हो। फिल्म में एक शानदार सीक्वेंस है जहां टीप और ओह भाग रहे हैं और एफिल टॉवर कोलेप्स हो रहा है। फिल्म का अंत सरप्राइज करते हुए प्रभावी बन पड़ा है। फिल्म फ्रेंडशिप और लव का मैसेज देती है। ओवरऑल यह एक प्यारी फिल्म है जो कि विशेष रूप से बच्चों के लिए बनी है। "
फिल्म रिव्यू : धर्म संकट में (2.5 स्टार),2.5,"अजय ब्रह्मात्मज प्रमुख कलाकार: परेश रावल, नसीरूद्दीन शाह, अन्नू कपूर निर्देशक: फुवाद खान संगीतकार: स्टारः 2.5 धर्म पर इधर कई फिल्में आई हैं। 'ओह माय गॉड','पीके' और 'दोजख' के बाद 'धर्म संकट में' भी इसी कैटेगरी की फिल्म है। यहां भी धर्म और धार्मिकता के पहलू को एक अलग नजरिए से उठाया गया है। फिल्म के नायक या मुख्य अभिनेता परेश रावल हैं। वो इसके पहले 'ओह माय गॉड' में दिखे थे। यह फिल्म इसलिए भी महत्वपूर्ण हो जाती है कि वे फिलहाल भाजपा के सांसद हैं। 'धर्म संकट में' ब्रिटिश कॉमेडी फिल्म 'द इनफिडेल' से स्पष्ट रूप से प्रेरित है। मूल फिल्म की तरह इस फिल्म में भी धर्म और धार्मिक पहचान के संकट का चित्रण कॉमिकल रखा गया है। ऐसी फिल्मों के लिए परेश रावल उपयुक्त कलाकार हैं। और उन्होंने धर्मपाल के किरदार को अच्छी तरह निभाया है। धर्मपाल त्रिवेदी पारिवारिक व्यक्ति हैं। अपनी बीवी और बेटी-बेटे के साथ वे सुखी और सानंद दिखते हैं। उनके पड़ोस में मुसलमान नवाब महमूद नाजिम अली शाह खान बहादुर रहने चले आए हैं। धर्मपाल मुसलमानों को लेकर हमेशा खफा रहते हैं। खान बहादुर से उनकी बक-झक होती है। वे भला-बुरा सुनाते हैं। खान बहादुर उन्हें पलट कर जवाब देते हैं और सवाल करते हैं कि क्यों हर मुसलमान को शक की निगाह से देखा जाता है? उनके बीच के इन संवादों में उन धारणाओं की बातें आई हैं जो देश में जब-तब सुनाई पड़ते हैं। धर्मपाल की दुविधा तब खड़ी होती है, जब वे बीवी के याद दिलाने पर अपनी दिवंगत मां का लॉकर खोलते हैं। वहीं पता चलता है कि उन्हें गोद लिया गया था। आगे यह भी मालूम होता है कि वे एक मुसलमान पिता की औलाद हैं। इस राज के जाहिर होने पर उनके पांव के नीचे की जमीन खिसक जाती है। उनके मुसलमान विरोध का सुर ठंडा होता है। वे अपने मरणासन्न पिता से मिलने और देखने के लिए पक्के मुसलमान बनने की कोशिश में खान बहादुर की मदद लेते हैं। इस कहानी में नील आनंद बाबा की भी कहानी चलती है। उनके साथ भी एक राज छिपा है। निर्देशक फुवाद खान ने भारतीय संदर्भ में यहूदी और मुसलमान चरित्रों की मूल कहानी को हिंदी और मुसलमान चरित्रों में बदल दिया है। उन्होंने मुसलमानों के बारे में प्रचलित धारणाओं और मिथकों पर संवेदनशील कटाक्ष किया है। हालांकि वे गंभीर मसले पर खुद को केंद्रित करते हैं, लेकिन निर्वाह और वर्णन में सतह पर ही रहते हैं। शायद तह में जाने पर विवाद और विरोध हो सकता था। फुवाद खान का यह प्रयास सराहनीय है। वे दोनों धर्मां में मौजूद कठमुल्लापन पर निशाना साधने में सफल रहे हैं। ऐसी फिल्मों की प्रासंगिकता कलात्मकता या सिनेमाई कौशल से अधिक वास्तविकता से होती है। ऐसी फिल्में एक स्तर पर समाज में फैला भ्रमजाल तोड़ती हैं। फुवाद खान ने सलीके से अपनी बात कही है और किसी भी धर्म के नागरिक को आहत नहीं किया है। हिंदी फिल्मों के इतिहास में इस विषय पर अनेक फिल्में बनी हैं कि इंसान पैदाइशी अच्छा या बुरा नहीं होता। उसके हालात और परवरिश ही उसके वर्तमान के कारण होते हैं। 'धर्म संकट में' अलग संकट है। यहां 50 साल की जिंदगी बिता चुका एक व्यक्ति अचानक वाकिफ होता है कि वह पैदाइशी तो किसी और धर्म का था। उस धर्म के अनुयायिओं के प्रति उनकी राय नेगेटिव थी। पहचान के इस दोराहे पर एक तरफ धर्मपाल की समझ है और दूसरी तरफ भावना व संवेदना...निर्देशक ने धर्मपाल की उलझन को दिखाने की कोशिश की है। परेश रावल की तरह अन्नू कपूर ने भी अपने किरदार को सही तरीके से निभाया है। हां, अन्नू कपूर कभी-कभी अपनी अभिनय शैली के दोहराव के मोह में फंस जाते हैं। नसीरूद्दीन शाह ने नील आनंद बाबा की भूमिका में मस्ती की है। अवधि - 129 मिनट "
फिल्म रिव्यू : एक पहेली लीला (1.5 स्टार), 1.5," कथाभूमि पर गौर न करें कहानी लंदन से जोधपुर, जैसेलमेर शहरों तक तो आती ही है, समय के हिसाब से सदियों पीछे भी चली जाती है। प्रेम, पुनर्जन्म, पॉपुलर म्यूजिक, फैशन, फोटोग्राफी, स्टेज परफॉरमेंस जैसी चुनी हुई घटनाओं और प्रसंगों के साथ फिल्म तैयार कर ली गई है। तर्क, कंटीन्यूटी और कथाविस्तार की बारीकियों में जाने पर उलझ जाने का खतरा रहेगा। कहानी एक साथ वर्तमान और अतीत में घूमती है। अतीत की लीला और वर्तमान की मीरा सनी लियोनी हैं। बाकी पुनर्जन्म में आए किरदारों के चेहरे बदल गए हैं। चेहरा वही रखा जाता तो क्लाइमैक्स का विस्मय खत्म हो जाता। सनी लियोनी की संवाद अदायगी में दिक्कत है। 'पता' को 'पाता' बोलने जैसी गलतियां अनेक शब्दों में सुनाई पड़ती हैं। हिंदी भाषी दर्शकों कसे ये उच्चारण दोष कर्णकटु लगते हैं। निर्देशक को इसकी परवाह नहीं। वह तो दर्शकों को लुभाने के लिए सनी लियोनी को ले आया है। अतीत और वर्तमान के कास्ट्यूम की की काट लगभग एक जैसी रखी गई है, जिनसे सनी लियोनी का शरीर दर्शकों को दिखाया जा सके। मीरा बनी सनी लियोनी एक दृश्य में बोलती भी हैं, 'ग्लैमर वर्ल्ड में सक्सेस का शॉर्ट कट, शॉर्ट स्कर्ट है।' मीरा को यह शॉर्ट स्कर्ट पहनाया गया है। अतीत की लीला भी ऐसे पारंपरिक ड्रेस पहनती है, जो कमर से थोड़ा नीचे आकर खत्म हो जाती है। "
फिल्‍म रिव्‍यू : डिटेक्टिव ब्‍योमकेश बक्‍शी (3.5 स्‍टार), 3.5," निर्देशक: दिबाकर बनर्जी शरदिंदु बनर्जी ने 1932 में जासूस ब्योमकेश बक्शी के किरदार को गढ़ा था। उन्होंने कुल 32 कहानियां लिखी थीं। इन कहानियों को बंगाल में फिल्मों और धारावाहिकों में ढाला गया है। हिंदी में भी एक धारावाहिक 'ब्योमकेश बक्शी' नाम से ही बना था,जिसमें रजत कपूर ने शीर्षक भूमिका निभाई थी। ताजा हाल रितुपर्णो घोष की बंगाली फिल्म 'सत्यान्वेषी' मे ब्योमकेश बक्शी की भूमिका में 'कहानी' के निर्देशक सुजॉय घोष दिखे थे। दिबाकर बनर्जी ने शरदिंदु बनर्जी की सभी 32 कहानियों के अधिकार लेकर उन्हें अपनी फिल्म 'डिटेक्टिव ब्योमकेश बक्शी' में सुविधानुसार इस्तेमाल किया है। दिबाकर बनर्जी की यह फिल्म यशराज फिल्म्स के सहयोग से आई है। इसमें ब्योमकेश बक्शी की भूमिका सुशांत सिंह राजपूत निभा रहे हैं। 'डिटेक्टिव ब्योकेश बक्शी' के आरंभ में फिल्म का प्रमुख सहयोगी किरदार अजीत बंद्योपाध्याय का वॉयसओवर सुनाई पड़ता है, '1942। कलकत्ता। सेकेंड वर्ल्ड वॉर जोर पर था। जापान की फौज इंडिया-वर्मा बोर्डर से कलकत्ता पर अटैक करने का मौका ढूंढ रही थी। हम सब कलकत्ता वाले अंग्रेजों और जापानियों की इस लड़ाई में घुन की तरह पिस रहे थे।' पहले ही दृश्य में हम तत्कालीन कलकत्ता के चायना टाउन पहुंच जाते हैं। कोई माल उतर रहा है और कुछ रहस्यमय व्यक्ति आपराधिक करतूत में लगे हुए हैं। उन्हें शांघाई तक कोई संदेश भेजना है। फिर हम शांघाई पहुंच जाते हैं। वापस कलकत्ता आते हैं तो डिटेक्टिव ब्योमकेश बक्शी के दर्शन होते हैं। लापता भुवन की गुत्थी सुलझाने में ब्योमकेश का सामना चीनी माफिया और आजादी के लिए संघर्षरत क्रांतिकारियों से होता है। एक गुत्थी सुलझती है तो दूसरी सामने आ जाती है। हत्याओं का सिलसिला जारी होता है और रहस्य गहरा जाता है। ब्योमकेश अपनी समझ और चालाकी से रहस्यों के सारे पर्दे एक-एक कर हटाता है। आखिर में जो चेहरा सामने आता है,वह चौंकाता है। क्या भुवन के लापता होने का रहस्य खुलेगा? या तलाश कोई और मोड़ ले लेगी? इस तलाश में 1943 के कलकत्ता को हम नजदीक से देखते हैं। 'डिटेक्टिव ब्योमकेश बक्शी' के लिए दर्शकों का चौकस होना जरूरी है। इस मनोरंजक फिल्म के लिए दर्शक सजग और जानकार हों तो ज्यादा मजा आएगा। अन्यथा एक डिटेक्टिव स्टोरी तो है ही। दिबाकर बनर्जी ने 1942-43 के कलकत्ता को पर्दे पर वंदना कटारिया की मदद से रचा है। उन्होंने शहर के परिवेश को रचने मे बारीकी का पूरा ख्याल रखा है। वास्तु,सड़क और वेशभूषा में पूरी मेहनत की गई है। कलकता ऐसा शहर है,जो वर्तमान में भी अपने अतीत के साथ धड़कता है। दिबाकर को वास्तविक लोकेशन के साथ सेट की भी सुविधा रही है। उनकी टीम की कोशिश पीरियड दिखने से अधिक उस परिवेश को सिरजने की रही है,जिसमें ब्योमकेश,अजीत,अनुकूल गुहा,अंगूरी देवी आदि किरदार विचरते हैं। इसे निकोस एंड्रिटसेकिस ने थीम के अनुकूल रंगो और शेड्स में कैमरे में कैद किया है। दिबाकर ने परिवेश तो पांचवें दशक के आरंभ का रखा है,लेकिन भाषा हिंदी और आज की हिंदी रखी है। इससे असहमति हो सकती है,किंतु अभी के दर्शकों की समझ के लिए यह जरूरी था। कहानी के निर्वाह और चित्रण में दिबाकर की तल्लीनता अतिरिक्त विस्तार ले लेती है। कहीं वे ठहर भी जाते हैं। जासूसी फिल्मों की उत्सुकता तो बनी रहती है,लेकिन खोज की गति धीमी हो जाती है। हल्का भटकाव नजर आता है। उन्होंने नायक ब्योमकेश समेत सभी किरदारों के लिए हनी त्रेहन की मदद से उपयुक्त कलाकार खोजे हैं। सुशांत सिंह राजपूत उम्दा अभिनेता के तौर पर उभर कर आते हैं। उनके अभिनय की शैली में मधुर ठहराव और औचकपन है। उन्होंने ब्योमकेश को जबरन किसी मैनरिज्म में नहीं ढाला है। समुचित मेकअप और कॉस्ट्यूम से उनका किरदार निखरता है। अजीत की भूमिका में आनंद तिवारी सहज हैं। वे ब्योमकेश का पूरा साथ देते हैं। डॉ. अनुकूल गुहा का किरदार जटिल है। उसे नीरज कबी ने यथासंभव कहानी के बदलते मोड़ों के साथ प्रस्तुत किया है। अंगूरी देवी की भूमिका में स्वास्तिका मुखर्जी प्रभावित नहीं कर पातीं। सत्यवती की छोटी भूमिका में दिव्या मेनन जंचती हैं। फिल्म की खासियत है कि सभी सहयोगी और छोटे किरदारों पर निर्देशक और उनकी टीम ने ध्यान दिया है। ब्योमकेश बताता है कि वह भागलपुर-मुंगेर से आया है। बाद में दो धोतीधारी सुरक्षाकर्मी भी आते हैं,जो भागलपु-मुंगेर के हैं। ब्योमकेश उनसे गंवई भाषा में बात करता है। अफसोस कि दिबाकर की टीम ने उनकी भाषा भोजपुरी प्रभावित कर दी है। वह वास्तव में अंगिका प्रभावित होनी चाहिए थी। 'हमलोग' के लिए अंगिका में 'हम सब' शब्द का प्रयोग होता है। 'हमनी' तो भोजपुरी है। स्टार: 3.5 "
फिल्‍म रिव्‍यू: फास्ट एंड फ्यूरियस 7 (3 स्‍टार),2.5," जेम्स वान, सॉ के डायरेक्टर रहे हैं। उनके लिए इस फिल्म का सातवां सीक्वल बनाना एक तरह से उनके लिए अजीब पसंद था। बावजूद इसके उन्होंने निराश नहीं किया। फिल्म को जिस उत्साह की जरूरत थी वान ने उस चीज को फिल्म में डाला। फिल्म में जो महत्वपूर्ण है वो है एक्शन और स्टंट सीन। इन सीन्स में ट्रकलोड्स का इस्तेमाल किया गया है। मगर ऊंची ईमारतों से कूदती कार और पहाड़ियों के बीच दौड़ते ये ट्रक आपको हैरान कर देते हैं। आप इन सभी बातों से बोर होने ही वाले होते हैं कि इतने में इन कारों पर ड्रोन से मिसाइले दागी जाती है। यह सबकुछ किसी को मनोरंजन तो किसी को कुछ अजीब सकता है। "
फिल्‍म रिव्‍यू:  दोजख : इन सर्च ऑफ हेवेन (2 स्‍टार), 2," निर्देशक जैगम इमाम ने अपने ही लिखे उपन्यास 'दोजख' पर बनाई है यह फिल्म और इसका टाइटल भी इसके नाम पर ही रखा है, दोजख : इन सर्च ऑफ हेवेन। मगर वह इस उपन्यास की दिल छू लेने वाली कहानी को पर्दे पर दमदार तरीके से दिखने में उतने सफल नहीं रहे हैं। फिल्म की कहानी कुछ इस तरह है। एक मुस्लिम मौलवी (ललित मोहन तिवारी) होता है, जिसे सभी प्यार से चचा के नाम से पुकारते हैं। वह काफी परेशान रहता है, क्याेंकि उसका 12 साल का इकलौता बेटा जॉन मोहम्मद (गैरिक चौधरी) लापता हो जाता है, जिसे वह प्यार से जानू बुलाता है। वैसे तो वह पैदा तो मुस्लिम परिवार में हुआ होता है, लेकिन उसकी दिलचस्पी ज्यादा हिंदू धर्म में होती है। वह मंदिर के पुजारी से घंटों बातें करता है, रामलीला में हनुमान का किरदार निभाता है और गंगा के घाट पर प्रवचन भी सुनता है। मगर मौलवी अपने बेटे की इस आदत की वजह से उस पर काफी गुस्सा करता है। जब तक जानू की अम्मी जिंदा होती है, दोनों बाप-बेटे के बीच सुलह कराती है, मगर एक हादसे में जानू के अम्मी की मौत हो जाती है। इसके बाद कई भावुक घटनाएं घटती हैं, जिन्हें बाकी की फिल्म में दिखाया गया है। निर्देशक जैगम इमाम ने एक अच्छी फिल्म बनाने की कोशिश तो की है, मगर अभी उन्हें फिल्म निर्माण के कई पहलुओं को समझने की जरूरत है। इंटरवल से पहले फिल्म की रफ्तार काफी सुस्त है। इसके साथ ही खराब एडिटिंग, बेवजह के बैकग्राउंड म्यूजिक दर्शकों को परेशान करते हैं। हालांकि इंटरवल के बाद फिल्म रफ्तार पकड़ती है, लेकिन बाकी की खामियां साफ झलकती हैं। अवधि: 92 मिनट "
फिल्‍म रिव्‍यू:  हंटर (3 स्‍टार), 3," निस्संदेह 'हंटर' एडल्ट फिल्म है। फिल्म के प्रोमो से ऐसा लग सकता है कि यह एडल्ट सेक्स काॅमेडी होगी। फिल्म में सेक्स से ज्यादा सेक्स की बातें हैं। सेक्स संबंधी उन धारणाओं, मूल्यों और समस्याओं की चर्चा है, जिनके बारे में हम दोस्तों के बीच तो छुप कर बातें करते हें, लेकिन कभी खुलेआम उन पर बहस नहीं होती। भारतीय समाज में सामाजिक और नैतिक कारणों से सेक्स एक वर्जित विषय है। फिल्मों में दर्शकों उलझाने और लुभाने के लिए उसका अनुचित इस्तेमाल होता रहा है। हर्षवर्धन कुलकर्णी ने इस सेक्स को कहानी का विषय बनाने का सराहनीय जोखिम उठाया है। संवाद और दृश्यों में फिल्म थोड़ी सी फिसलती तो अश्लील और फूहड़ हो सकती थी। हर्षवर्धन ने संयम तरीके से इसे पेश किया है। पहली फिल्म के लिहाज से उनके चुनाव, लेखन और निर्देशन की तारीफ होनी चाहिए। अवधि: 140 मिनट abrahmatmaj@mbi.jagran.com "
फिल्‍म रिव्‍यू:  दिल्‍लीवाली जालिम गर्लफ्रेंड (1 स्‍टार), 1," जसपिन्दर कौर निर्देशित 'दिल्लीवाली जालिम गर्लफ्रेंड' का उद्देश्य दिल्ली की पृष्ठभूमि में 'खोसला का घोंसला' जैसी हल्की-फुल्की और सटायर फिल्म बनाने का रहा होगा। लेखक मनु ऋषि चड्ढा ने कुछ किरदारों को लेकर यह कहानी रची है। उन्होंने ध्रुव को केंद्र में रखा। उनके साथ दो और सहयागी जोड़े हैं। दोनों दोस्त हैं। उनमें से एक जरूरत पड़ने पर गानों में प्रेमिका जैसी हो जाती है। अनावश्यक तरीके से कुछ गाने जोड़ दिए जाते हैं। लेखक-निर्देशक इस गलतफहमी में रहते हैं कि दर्शकों का मनोरंजन हो रहा है, जबकि ऐसी फिल्मों में कुछ दृश्यों के बाद ही जी उचट जाता है। फिल्म सलीके की न हो तो फिर बांध नहीं पाती। लेखक-निर्देशक की ईमानदार कोशिश भी फिजूल हो जाती है। ध्रुव के बालों के साथ पूरी फिल्म में समस्या रही है। हाई स्कूल के दिनों में किशोर अपनी खास पहचान और स्टाइल के लिए अलग-अलग तरीके से बाल कटवाते हैं। कम से कम छह तरीके से ध्रुव के बाल बनाए गए हैं। जो किरदार बालों को लेकर संजीदा नहीं है, वह अपने व्यवहार में भी ढुलमुल होगा। वही होता है। फिल्म कहीं से चलती है और फिर कहीं का ईंट, कहीं का रोड़ा बटोरती हुई रास्ता भूल जाती है। फिल्म के खल चरित्र को घेरने और एक्सपोज करने का बचकाना प्रयास लंबा और दोहराऊ है। इस भूमिका में जैकी श्राॅफ अनफिट लगते हैं। पंजाबी लहजे में बोलते हुए वे नकली लगते हैं। 'दिल्लीवाली जालिम गर्लफ्रेंड' की पूरी कहानी कार की चोरी और चोर को एक्सपोज करने की है। उसमें पुलिस और चोर की मिलीभगत, सिस्टम में व्याप्त भ्रष्टाचार और दिल्ली के मध्यवर्गीय मोहल्ले के कुछ लड़के हैं। लगे हाथ एक चैनल को भी समेट लिया गया है। समझ में नहीं आता कि फिल्म के टाइटल में जालिम गर्लफ्रेंड का इस्तेमाल क्यों किया गया है? अवधि: 110 मिनट abrahmatmaj@mbi.jagran.com "
फिल्‍म रिव्‍यू: एनएच 10 (4 स्‍टार), 4," नवदीप सिंह और अनुष्का शर्मा की 'एनएच 10' पर सेंसर की कैंची चली है। कई गालियां, अपशब्द कट गए हैं और कुछ प्रभावपूर्ण दृश्यों को छोटा कर दिया गया है। इस कटाव से अवश्य ही 'एनएच 10' के प्रभाव में कमी आई होगी। 'एनएच 10' हिंदी फिल्मों की मनोरंजन परंपरा की फिल्म नहीं है। यह सीधी चोट करती है। दर्शक सिहर और सहम जाते हैं। फिल्म में हिंसा है, लेकिन वह फिल्म की थीम के मुताबिक अनगढ़, जरूरी और हिंसक है। चूंकि इस घात-प्रतिघात में खल चरित्रों के साथ नायिका भी शामिल हो जाती है तो अनेक दर्शकों को वह अनावश्यक और अजीब लग सकता है। नायिका के नियंत्रण और आक्रमण को आम दर्शक स्वीकार नहीं कर पाता है। दरअसल, प्रतिशोध और प्रतिघात के दृश्यों के केंद्र में नायक(पुरुष) हो तो पुरुष दर्शक अनजाने ही खुश और संतुष्ट होते हैं। 'एनएच 10' में इंटरवल से ठीक पहले अपने पति की रक्षा-सुरक्षा के लिए बेतहाशा भागती मीरा के बाल सरपट भागते घोड़़ों के अयाल की हल में उछलते है। वह अपने तन-बदन से बेसुध और मदद की उम्मीद में दौड़ी जा रही है। नवदीप सिंह ने क्लाइमेक्स तक पहुंचते दृश्यों की संरचना से मीरा के व्यक्तित्व में आए परिवर्तन को प्रभावशाली तरीके से प्रस्तुत किया है। मीरा हिंदी फिल्मों की पिछलग्गू प्रेमिका और बीबी नहीं है। अपने पेशे में सफल मीरा मुश्किल स्थितियों में फंसती है तो कैसे खुद को संभालती हुई अप्रत्याशित फैसले लेती है। मीरा के प्रतिघात और प्रतिहिंसा पर बहसें हो सकती है, लेकिन विकट स्थितियों में फंसी मीरा की लाचारगी भी जाहिर है। दो-तीन दृश्यों में चिल्लाहट में उसकी असह्य विवशता दिखाई देती है। इस बहस में दम नहीं है कि मीरा और उसके पति ने खुद को क्यों झोंक दिया? वे आसान रास्ता चुन सकते थे। मुंह फेर कर अपने सफर में निकल सकते थे। चूंकि वे शहर से हैं, इसलिए कस्बे के नागरिकों, पुलिस अधिकारियों और अन्यों की तरह घट रही घटनाओं से उदासीन नहीं थे। उन्होंने सोचा भी नहीं होगा कि छोटे हस्तक्षेप से वे इस कदर मौत के मुहाने पर आ जाएंगे। 'एनएच 10' की खूबी है कि देश में किसी भी स्थान पर ऐसी दुर्घटना किसी के भी साथ हो सकती है। 'एनएच 10' में मीरा और अर्जुन के साथ ऐसा होता है। नवदीप सिंह और उनकी टीम ने फिल्म को धूसर रंग दिया है। इलाके की कठोर और नंगी सच्चाई को उभारने और जताने के लिए इस फिल्म के शिल्प में चमक नहीं रखी गई है। दिल्ली की रंगीनी और चमक गुड़गांव पार करने के साथ खत्म हो जाती है। पूरी फिल्म में हम असहज होने के बावजूद बंधे रहते हैं। हमें मीरा के पति के व्यवहार बेवकूफाना और गैरजरूरी लगता है, क्योंकि हम कहानियों और फिल्मों में भी मुश्किलों के लिए तैयार नहीं हैं। 'एनएच 10' इंडिया और भारत की सच्चाई को कभी आमने-सामने तो कभी समानांतर खड़ी कर देती है। हो सकता है कि शहरी दर्शक ऐसी सच्चाईयों से अकुलाहट महसूस करें। आरंभ के कुछ दृश्यों के बाद ही हम मीरा के साथ हो जाते हैं। उसकी बेबसी, चीत्कार और लड़ाई में खुद को शामिल पाते हैं। नवदीप सिंह ने मीरा को 21वीं सदी की संयत, समझदार औऱ स्नेहिल औरत के तौर पर पेश किया है, जो बदली स्थितियों में धीरे-धीरे कठोर और नृशंस हो जाती है। आत्मरक्षा से प्रतिघात तक का यह परिवर्तन फिल्म के ढांचे में तार्किक और स्वाभाविक लगता है। वह निकल रही थी, निकल भी जाती, लेकिन खल किरदारों के हिंसक व्यवहार से वह भी प्रतिहिंसा पर उतारू होती है। फिल्म में वह निहायत लाचार और अकेली हो जाती है। आम जिन्दगी में अकेली और शायद मीरा जैसी हिम्मत और समझदारी न दिखा सके। दर्शन कुमार ने अपने चरित्र को पूरी क्रूरता के साथ निभाया है। उन्हें संवाद कम मिले है, फिर भी अपनी मौजूदगी और अदायगी से वे प्रभावित करते हैं। मीरा के पति के रूप में भूपलम की भूमिका सीमित है। मामा और मां के किरदार में रवि झांकल और दीप्ति नवल उपयुक्त है। बिहारी दंपत्ति की छोटी सी भूमिका में आए दोनों अपरिचित कलाकार नैचुरल और रियल हैं। 'एनएच 10' मुख्य रूप से अनुष्का शर्मा की फिल्म है। उन्होंने लेखक-निर्देशक से मिले मौके का भरपूर इस्तेमाल किया है। उन्होंने मीरा की मजबूरी और बहादुरी तक के आयामों को संजीदगी से निभाया है। बतौर निर्माता ऐसी फिल्म के लिए तैयार होने की उनकी पहल की भी तारीफ करनी चाहिए। उनके समर्थन में खड़ी कृषिका लु्ल्ला का योगदान भी सराहनीय है। अवधि: 144 मिनटabrahmatmaj@mbi.jagran.com   "
फिल्‍म रिव्‍यू: बदमाशियां (1 स्‍टार), 1,"प्रमुख कलाकार: शारिब हाशमी, सुजाना मुखर्जी, सिद्धांत गुप्ता, करण मेहरा और गुंजन मलहोत्रा इस फिल्म (क्या यह सचमुच फिल्म कहलाने लायक है?) में बकवास दृश्यों को एक-दूसरे के साथ अजीबोगरीब तरीके से पिरो दिया गया है। यहां तक कि इस फिल्म के कलाकारों की एक्टिंग ऐसी है कि लगता है वे नशे में जरुरत से ज्यादा ऊर्जावान है और उनका उत्साह चिढ़ानेवाला है। इस फिल्म की कहानी हॉलीवुड मूवी 'रनअबे ब्राइड ' का देशी संस्करण है। चंडीगढ़ की एक ठग लड़की (इससे कोई फर्क नहीं पड़ता कि एक्ट्रेस कौन है) जो अपने चेहरे पर जरुरत से ज्यादा मेकअप पोत के रखती है, वह अपने प्रेमियों को धोखा देती है और उसकी दौलत लूटकर फरार हो जाती है। इस कहानी के दौरान कुछ दूसरी प्रेम कहानियां भी साथ-साथ चलती है। इस फिल्म की स्क्रिप्ट को देखकर महसूस होता है कि कुछ दृश्यों में निर्देशक ने बेहतरीन काम किया है, लेकिन बाकी दृश्य इतने फूहड़ है कि सब पर पानी फिर गया है। ऐसा लगता है कि पहली बार निर्देशन में कदम रख रहे अमित खन्ना ने अपनी फिल्म में किसी उपन्यास की तरह दर्शकों को भौंचक्का रखने पर काफी जोर दिया है, लेकिन वह सुरुचिपूर्ण नहीं है। यहां भी उन्होंने कोरियाई फिल्म 'व्हाटएवर' की नकल करने की कोशिश की है। इंटरवल के बाद शारिब हाशमी की एक्टिंग से फिल्म थोड़ी रफ्तार पकड़ती है। लेकिन आगे जाकर वे अपनी घटिया एक्टिंग से फिल्म पर पानी फेर देते हैं। और हां, करण मेहता ने इस फिल्म में जो जासूस की भूमिका निभाई है, उन्होंने जरुर ठीक ठाक एक्टिंग की है। लेकिन उनकी मेहनत इस घटिया फिल्म में खो जाती है। इसलिए इस फिल्म से तो आप बच कर ही रहें। अवधि: 132 मिनट "
फिल्‍म रिव्‍यू: दम लगा के हईशा (4 स्‍टार), 4," प्रमुख कलाकार: आयुष्मान खुराना, भूमि पेडनेकर, संजय मिश्रा, विदूषी मेहरानिर्देशक: शरत कटारियासंगीतकार: अनु मलिकस्टार: 4"
फिल्‍म रिव्‍यू: अब तक छप्पन 2 (डेढ़ स्‍टार), 1.5,"अजय ब्रह्मात्मज शिमित अमीन की 'अब तक छप्पन' 2004 में आई थी। उस फिल्म में नाना पाटेकर ने साधु आगाशे की भूमिका निभाई थी। उस फिल्म में साधु आगाशे कहता है कि एक बार पुलिस अधिकारी हो गए तो हमेशा पुलिस अधिकारी रहते हैं। आशय यह है कि मानसिकता वैसी बन जाती है। 'अब तक छप्पन 2' की कहानी पिछली फिल्म के खत्म होने से शुरू नहीं होती है। पिछली फिल्म के पुलिस कमिश्नर प्रधान यहां भी हैं। वे साधु की ईमानदारी और निष्ठा की कद्र करते हैं। साधु पुलिस की नौकरी से निलंबित होकर गोवा में अपने इकलौते बेटे के साथ जिंदगी बिता रहे हैं। राज्य में फिर से अंडरवर्ल्ड की गतिविधियां बढ़ गई हैं। राज्य के गृह मंत्री जागीरदार की सिफारिश पर फिर से साधु आगाशे को बहाल किया जाता है। उन्हें अंडरवर्ल्ड से निबटने की पूरी छूट दी जाती है। साधु आगाशे पुराने तरीके से अंडरवर्ल्ड के अपराधियों की सफाई शुरू करते हैं। नए सिस्टम में फिर से कुछ पुलिस अधिकारी भ्रष्ट नेताओं और अपराधियों से मिले हुए हैं। सफाई करते-करते साधु आगाशे इस दुष्चक्र की तह तक पहुंचते हैं। वहां उन्हें अपराधियों की संगत दिखती है। वे हैरान नहीं होते। वे एनकाउंटर की प्रक्रिया के विपरीत एक्शन लेते हैं। वे खुलेआम सभी के सामने मुख्य अपराधी की हत्या करते हैं। हिंदी फिल्मों में 'तिरंगा' और उसके पहले से सिस्टम सुधारने के इस अराजक तरीके की वकालत होती रही है। हताश-निराश दर्शकों के एक तबके को इस तरह का निदान अच्छा भी लगता है। ऐसी फिल्मों में कुछ संवादों के जरिए निराशा और रोष को अभिव्यक्ति दी जाती है। बताया जाता है कि सिस्टम पर अपराधियों का कब्जा है और नेता निजी स्वार्थ में राष्ट्रहित और समाज की परवाह नहीं करते। बतौर एक्टर नाना ने अपनी एक छवि विकसित की है, जो सिस्टम के विरोध में नज़र आती है। हिंदी फिल्मों में उनकी इस छवि का घालमेल चलता रहता है। नाना अपने जमाने में रियलिस्ट अभिनेता माने जाते रहे हैं। उन्होंने अभिनय में यथार्थ लाने की सफल कोशिश की। अभिनय का रियलिरूट तरीका अब सूक्ष्म और सरल हो गया है। नाना को अगली पीढ़ी के अभिनेताओं में इरफान खान, मनोज बाजपेयी और नवाजुद्दीन सिद्दीकी को देखने की जरूरत है। ये तीनों हिंदी सिनेमा में अभिनय के तीन भिन्न आयाम हैं। 'अब तक छप्पन 2' में सिर्फ नाना ही नहीं बाकी सारे अभिनेता भी नाना जमाने की एक्टिंग कर रहे हैं। यहां तक की गुल पनाग भी इस प्रभाव से नहीं बच पाई हैं। फिल्म की घटनाओं का अनुमान पहले से हो जाता है। रिदार और उनके संवाद भी चिर-परिचित जान पड़ते हैं। 'अब तक छप्पन 2' में किसी प्रकार की नवीनता नहीं है। नाना के होने के बावजूद फिल्म निराश करती है। स्थितियां बदल चुकी हैं। मुंबई के माहौल में अंडरवर्ल्ड और एनकाउंटर अब सुर्खियों के शब्द नहीं हैं। फिल्मों के साथ समाज ने भी भ्रष्ट नेताओं को एक्सपोज किया है। भ्रष्टाचार के मामले में बड़े नेता, बिजनेश मैन और समाज के कथित सम्मानित व्यक्ति जेल की सजा काट रहे हैं। उनके खिलाफ मुकदमे चल रहे हैं। इस पृष्ठभूमि में आई 'अब तक छप्पन 2' अप्रासंगिक और बचकाना प्रयास लगती है। पटकथा और अभिनय में सामंजस्य नहीं है। दोनों का ढीलापन दो घंटे से छोटी फिल्म में भी ऊब पैदा करता है। अवधि: 105 मिनट abrahmatmaj@mbi.jagran.com "
फिल्‍म रिव्‍यू: बदलापुर (4 स्‍टार), 4,"अजय ब्रह्मात्मज निर्देशक: श्रीराम राघवनसंगीतकार: सचिन-जिगर।स्टार: 4किसी भी फिल्म की समीक्षा देखने के लिए क्लिक करें इस हिस्से में घटनाएं तेजी से घटती हैं। फिल्म की गति धीमी नहीं पड़ती। श्रीराम राघवन पहले ही फ्रेम से दर्शकों को सावधान की मुद्रा में बिठा देते हैं। अच्छी बात है कि टर्न और ट्विस्ट लगातार बनी रहती है। परिवार को खोने की तड़प और बदले की चाहत में रघु न्याय और औचित्य की परवाह नहीं करता। बदले की इस भावना में वह सही और गलत का भेद भूल जाता है। यहां तक कि लायक की दोस्त झिमली को तकलीफ देने से भी वह बाज नहीं आता। नेकी और बदी गड्डमड्ड होने लगती है। श्रीराम राघवन का यही ध्येय भी है। वे अन्य फिल्मों की तरह अपने नायक को दूध का धुला नहीं दिखाते। हम नेक नायक को खल नायक में बदलते देखते हैं। रघु किसी भी सूरत में लायक और उसके साथी से अपनी बीवी और बच्चे की हत्या का बदला लेना चाहता है। इस प्रक्रिया में वह निर्मम होता जाता है।कहानी पंद्रह साल का जंप लेती है। लायक पंद्रह साल की सजा काट चुका है। पता चलता है कि उसे कैंसर हो चुका है और अब उसकी जिंदगी का एक साल ही बचा है। कैदियों की भलाई के लिए काम कर रहे एक एनजीओ की कार्यकर्ता अकेली जिंदगी बसर कर रहे रघु से मिलती है। वह उससे आग्रह करती है कि अगर वह चाहे तो लायक की रिहाई हो सकती है। लायक का आखिरी साल राहत में गुजर सकता है। रघु पहले मना कर देता है, लेकिन लायक के साथी तक पहुंचने की उम्मीद में वह उसकी रिहाई के लिए तैयार हो जाता है। लायक की रिहाई, दूसरे साथी की पहचान और रघु की पूरी होती दिखती रंजिश के साथ घटनाएं तेज हो जाती हैं। थोड़ी देर के लिए लगता है कि कहानी किरदारों और घटनाओं के बीच उलझ गई है। श्रीराम स्पष्ट हैं। वे फिल्म के क्लाईमेक्स और निष्कर्ष तक बगैर लाग-लपेट के पहुंचते हैं। यहां आगे की घटनाएं और किरदारों के व्यवहार के विस्तार व उल्लेख से दर्शकों की जिज्ञासा बाधित होगी। मजा किरकिरा होगा।श्रीराम राघवन ने बदले की इस अनोखी कहानी में ग्रे किरदार भी अपना रंग बदलते हैं। 'बदलापुर' सिर्फ बदले की कहानी नहीं है। यह बदले में आए बदलाव की भी कहानी है। सब कुछ बदल जाता है। अच्छा अच्छा नहीं रहता और बुरे का बदला हुआ आचरण सोचने पर मजबूर करता है कि क्या वह सचमुच बुरा था? नैतिकता और आदर्श को परिस्थितियों और मनोभावों के बरक्स देखना होगा। रघु और लायक के व्यवहारों को हम पारंपरिक चश्मे से नहीं आंक सकते। इस फिल्म में गौर करें तो अच्छा बुरा है और बुरा अच्छा है। श्रीराम दोनों किरदारों की जटिलताओं में गहरे घुसते हैं और उनके अंतस को उजागर कर देते हैं। हम जो देखते और पाते हैं, वह हमारे समय के उलझे समाज का द्वंद्व है। फिल्म समाप्त होने के बाद उलझन बढ़ जाती है कि किसे सही कहें और किसे गलत?हंसिका का नहाने वाला वीडियो हुआ वायरल!मेरे खयाल में फिल्म का कथ्य उस सामान्य दृश्य में है जब लायक अपनी मां से पिता के बारे में पूछता है। मां कहती है-क्यों पुराने चावल मे कीड़े ढ़ूंढ रहा है। मां के पास पिता के बारे में अच्छा बताने के लिए कुछ भी नहीं है। लायक को गहरी चोट लगती है। उसका एहसास जागता है। वह मां को कुछ कहता हुआ निकलता है। उसके बाद की घटना बताना उचित नहीं होगा। फिल्म के अंत में लेखक-निर्देशक ने झिमली के जरिए अनावश्यक ही अपनी बात और लायक की मंशा स्पष्ट कर दी है। वह अव्यक्त रहता तो ज्यादा प्रभावी बात होती।मराठा मंदिर से उतरी 'डीडीएलजे'वरुण धवन अपेक्षाकृत नए एक्टर हैं। उनकी मेहनत जाहिर है। उन्होंने रघु के बदलते भावों को व्यक्त करने में अच्छी-खासी मेहनत की है। दूसरी तरफ नवाजुद्दीन सिद्दीकी की फितरत प्रभावित करती है। वरुण की मेहनत और नवाज की फितरत से 'बदलापुर' रोचक और रोमांचक हुई है। वरुण सधे अभिनेता नवाज के आगे टिके रहते हैं। नवाज हमारे समय के सिद्ध अभिनेता हैं। लायक हमारे मन में एक साथ घृणा और हास्य पैदा करता है। वह शातिर है, लेकिन कहीं भोला भी है। वह हिंदी फिल्मों के पारंपरिक खल चरित्रों की तरह खूंखार नहीं है, लेकिन उसकी कुटिलता से सिहरन होती है। खूंखार तो हमारा नायक हो जाता है जो जान लेने के लिए आवेश में दस हथौड़े मारते हुए हांफने लगता है। यह फिल्म वरुण और नवाज के अभिनय के लिए याद रखी जाएगी। फिल्म में महिला किरदारों को सीमित स्पेस में ही पर्याप्त महत्व दिया गया है। उन्हें अच्छी तरह गढ़ा गया है। पांचों महिला किरदारों ने अपनी भूमिकाओं को संजीदगी से निभाया है। प्रभावशाली दृश्य राधिका आप्टे और हुमा कुरैशी को मिले हैं। यों दिव्या दत्ता, प्रतिमा कण्णन और यामी गौतम लेश मात्र भी कम असरदार नहीं हैं। कुमुद मिश्रा की सहजता और स्वाभाविकता उल्लेखनीय है।श्रीराम राघवन ने बदले की रोमांचक फिल्म को नया ट्विस्ट दे दिया है। अवधि: 147 मिनटabrahmatmaj@mbi.jagran.comप्रीति जिंटा ने युवराज सिंह के साथ डेटिंग पर दी सफाई!"
फिल्‍म रिव्‍यू: रॉय (डेढ़ स्‍टार), 1.5,"अजय ब्रह्मात्मज बहुत कम फिल्में ऐसी होती हैं,जो आरंंभ से अंत तक दर्शकों को बांध ही न पाएं। विक्रमजीत सिंह की 'रॉय' ऐसी ही फिल्म है। साधारण फिल्मों में भी कुछ दृश्य, गीत और सिक्वेंस मिल जाते हैं,जिसे दर्शकों का मन बहल जाता है। 'रॉय' लगातार उलझती और उलझाती जाती है। हालांकि इसमें दो पॉपुलर हीरो हैं। रणबीर कपूर और अर्जुन रामपाल का आकर्षण भी काम नहीं आता। ऊपर से डबल रोल में आई जैक्लीन फर्नांडीस डबल बोर करती हैं। आयशा और टीया में बताने पर ही फर्क मालूम होता है या फिर रणबीर और अर्जुन के साथ होने पर पता चलता है कि वे दो हैं। हिंदी फिल्म इंडस्ट्री के बैकड्रॉप पर बनी 'रॉय' इंडस्ट्री की गॉसिप इमेज ही पेश करती है। फिल्म के एक नायक कबीर ग्रेवाल के 22 संबंध रह चुके हैं। उनके बारे में मशहूर है कि वे अपनी प्रेमिकाओं की हमशक्लों को फिल्मों की हीरोइन बनाते हैं। कुछ सुनी-सुनाई बात लग रही है न ? बहरहाल, 'रॉय' कबीर और रॉय की कहानी है। रॉय चोर है और कबीर उसकी चोरी से प्रभावित है। वह उस पर दो फिल्में बना चुका है। तीसरी फिल्म की शूटिंग के लिए मलेशिया जाता है। वहीं वह आयशा से टकराता है। आयशा उसकी जिंदगी के साथ फिल्म में भी चली आती है। दूसरी तरफ रॉय भी मलेशिया में है। वह अंतिम चोरी के लिए आया है,जिसके बाद उसे किसी अनजान देश के अनजान शहर में अनजान नाम से जिंदगी जीना है। रॉय और कबीर की इस कहानी में टीया और आयशा की वजह से गड्डमड्ड होती है। जैक्लीन फर्नांडीस दोनों रूपों में एक सी लगती हैं। डबल रोल सभी के वश की बात नहीं होती। खास कर जब हिंदी बोलने और पढऩे नहीं आता हो तो संवाद अदायगी में फर्क कैसे आएगा? 'रॉय' की सबसे कमजोर कड़ी जैक्लीन फर्नांडीस हैं। उन्होंने नाच-गाने में भरपूर ऊर्जा दिखाई है। अभिनय से अभी वह कोसों दूर हैं। अर्जुन रामपाल और रणबीर कपूर समर्थ अभिनेता हैं। निर्देशक ने इस फिल्म में उनके सामर्थ्य का उपयोग गैरजरूरी समझा है। दोनों ने बेपरवाही के साथ काम किया है। अन्य दिक्कते भी हैं। अर्जुंन रामपाल की दाढ़ी चिपकाई हुई दिखती है। रॉय के रूप में रणबीर कपूर भी खोए-खोए से हैं। उनका चरित्र ही वैसा गढ़ा गया है। दोनों एक समय के बाद नीरस और अप्रभावी हो जाते हैं। फिल्म की थीम के हिसाब से सलेटी रंग चुना गया है, लेकिन वह अधिक काम नहीं आ पाता। निर्देशक और लेखक ने पटकथा पर अधिक मेहनत नहीं की है। कुछ नया करने और दिखाने के चक्कर में फिल्म फिसल गई है। फिल्म के गाने ठीक-ठाक हैं। उनकी लोकप्रियता से कुछ दर्शक भले ही आ जाएं। फिल्म में खामोशी, खामोशी का शोर और खामोशी का जहां जैसे शब्दों का प्रयोग बार-बार हुआ है। फिल्म में एक संवाद है कि जो बात समझ में नहीं आती, वह सुनाई भी नहीं पड़ती। उसी तर्ज में कहें तो जो दृश्य समझ में नहीं आते, वे दिखाई भी नहीं पड़ते। abrahmatmaj@mbi.jagran.com "
फिल्‍म रिव्‍यू: षमिताभ (साढ़े तीन स्‍टार), 3.5,"अमित कर्ण 'षमिताभ' अनोखी व प्रयोगवादी किस्सागोई करने को मशहूर फिल्मकार आर. बाल्की की फिल्म है। 'षमिताभ' की कहानी एक गूंगे शख्स की है, जो हिंदी फिल्म इंडस्ट्री का सुपरस्टार बन जाता है। वह भी तब, जब वह न किसी फिल्मकार का सगा-संबंधी है। न उसके पास संसाधन हैं। न वह टिपिकल हीरो जैसा दिखता ही है। वह फिर भी कैसे सितारा बनता है, उस सफर को बाल्की ने विश्वसनीय तरीके से पोट्रे किया है। 'षमिताभ' बड़ी खूबसूरती से हिंदी फिल्मकारों व सितारों की लकीर के फकीर वाली सोच व कार्यप्रणाली पर करारा प्रहार कर जाती है। वह माइंडलेस मसाला फिल्मों पर तंज कसते हुए उन्हें आड़े हाथों लेती है। फिल्म में अमिताभ बच्चन के असल जिंदगी से जुड़े अनुभव भी हैं। उन्हें असल जिंदगी में हिंदी फिल्म जगत को बॉलीवुड कहना पसंद नहीं है। उसे एक संवाद से उनका किरदार फिल्म में कह जाता है। फिल्म यह सवाल भी उठाती है कि क्या एक आम चेहरे-मोहरे वाला शख्स कभी सुपरस्टार नहीं बन सकता? 'षमिताभ' में किरदारों की असुरक्षा, अविश्वास और अहम की गुत्थमगुत्थी है। यह ग्लैमर जगत में नाम और दाम कमाने को संघर्षरत दो शख्स दानिश(धनुष) और अमिताभ सिन्हा(अमिताभ बच्चन) की गाथा है। मुंबई के पास इगतपुरी इलाके का दानिश गूंगा, गरीब और आम चेहरे-मोहरे वाला शख्स है, पर वह बचपन से फिल्मों का दीवाना है। उसे जिंदगी में हीरो ही बनना है। उसकी मां उसके इस मुश्किल ख्वाब से परेशान और चिंतित है। दानिश बड़ा होता है। बस ड्राईवर बन अपनी मां को सहारा देना चाहता है कि उसकी मां चल बसती है। उसके बाद वह सपनों के शहर मुंबई आता है। वहां येन-केन-प्रकारेण एक फिल्म की एडी अक्षरा(अक्षरा हासन) से टकाराता है। अक्षरा उसके जुनून से काफी प्रभावित होती है। वह उसकी मदद करना चाहती है, मगर दानिश का गूंगापन आड़े आ जाता है। फिर तकनीक की मदद से दानिश इस काबिल बन पाता है कि वह किसी और की आवाज अपने मुंह से निकाल सकता है। फिर वे निकल पड़ते हैं दमदार आवाज की तलाश में। उस सफर में वे एक कुंठित, सनकी और शराबी वृद्ध अमिताभ सिन्हा से टकराते हैं, जो खुद 40 साल पहले हीरो बनने आया था। पर उसकी आवाज के चलते उसे काम नहीं मिलता। ऐसे में दोनों के कॉमन इंटरेस्ट मेल खाते हैं और फिर निकल पड़ते हैं हिंदी फिल्म इंडस्ट्री से अपना बकाया लेने। उनकी जुगलबंदी रंग लाती है। दानिश का नया नाम षमिताभ रखा जाता है और पहली ही फिल्म सुपरहिट हो जाती है। आगे भी मतांतर के बावजूद दोनों कामयाब प्रोजेक्ट करते हैं, लेकिन दोनों के बीच जल्द ही अहम और क्रेडिट लेने के टकराव का सिलसिला प्रारंभ हो जाता है। "
फिल्‍म रिव्‍यू: हवाईजादा (ढाई स्‍टार), 2.5 ,"अजय ब्रह्मात्मज विभु पुरी निर्देशित 'हवाईजादा' पीरियड फिल्म है। संक्षिप्त साक्ष्यों के आधार पर विभु पुरी ने शिवकर तलपड़े की कथा बुनी है। ऐसा कहा जाता है कि शिवकर तलपड़े ने राइट बंधुओं से आठ साल पहले मुंबई की चौपाटी में विश्व का पहला विमान उड़ाया था। अंग्रेजों के शासन में देश की इस प्रतिभा को ख्याति और पहचान नहीं मिल पाई थी। 119 सालों के बाद विभु पुरी की फिल्म में इस 'हवाईजादा' की कथा कही गई है। पीरियड फिल्मों के लिए आवश्यक तत्वों को जुटाने-दिखाने में घालमेल है। कलाकारों के चाल-चलन और बात-व्यवहार को 19 वीं सदी के अनुरूप नहीं रखा गया है। बोलचाल, पहनावे और उपयोगी वस्तुओं के उपयोग में सावधानी नहीं बरती गई है। हां, सेट आकर्षक हैं, पर सब कुछ बहुत ही घना और भव्य है। ऐसे समय में जब स्पेस की अधिक दिक्कत नहीं थी, इस फिल्म को देखते हुए व्यक्ति और वस्तु में रगड़ सी प्रतीत होती है। शिवकर तलपड़े सामान्य शिक्षा में सफल नहीं हो पाता, पर वह दिमाग का तेज और होशियार है। पिता और भाई को उसके फितूर पसंद नहीं आते। वे उसे घर से निकाल देते हैं। उस रात वह दो व्यक्तियों से टकराता है। एक है सितारा, जो पहली मुलाकात के बाद ही उसके दिल में बिंध जाती है और दूसरे सनकी शास्त्री...जिन्हें लगता है कि शिवकर उनके प्रयोगों को आगे ले जा सकता है। प्रेम और प्रयोग के दो छोरों के बीच झूलते शिवकर तलपड़े की प्राथमिकता बदलती रहती है। नतीजतन कहानी रोचक होने के बावजूद प्रभावित नहीं कर पाती। इसकी वजह शिवकर तलपड़े के चरित्र निर्वाह में रह गई कमियां और थोपी गई खूबियां हैं। ऐसे समय में जब सार्वजनिक जीवन में एक खास राजनीति और राष्ट्रीय भावना से प्रेरित विचार ने सभी को विस्मित कर रखा है, ऐसी फिल्म का आना भ्रम को बढ़ाता ही है। शिवकर तलपड़े के प्रयोग और उपलब्धि के पर्याप्त ऐतिहासिक साक्ष्य नहीं हैं। चूंकि 'हवाईजादा' काल्पनिक कथा नहीं है, इसलिए भ्रम और गहरा होता है। लेखक-निर्देशक ने सिनेमाई छूट लेते हुए राष्ट्रवाद, देशभक्ति और वंदे मातरम भी फिल्म में शामिल कर दिया है। कहना मुश्किल है कि 1895 में मुंबई में वंदे मातरम के नारे लगते होंगे। अतीत की ऐसी कथाएं किसी भी देश के इतिहास के संरक्षण और वर्तमान के लिए बहुत जरूरी होती हैं, लेकिन उन्हें गहरे शोध और साक्ष्यों के आधार पर फिल्म की कहानी लिखी है। शिवकर तलपड़े और उनके सहयोगी चरित्र थोड़े नाटकीय और कृत्रिम लगते हैं। सनकी वैज्ञानिक शास्त्री का किरदार ऐसा ही लगता है। फिल्म में ही दिखाया गया है कि वेदों और ऐतिहासिक ग्रंथों के आधार पर शास्त्री ने वैमानिकी की पुस्तक तैयार की थी, फिर उस पुस्तक के आधार पर विमान बनाने और उड़ाने का श्रेय अकेले शिवकर तलपड़े को देना उचित नहीं लगता। विभु पुरी अपनी सोच और ईमानदारी से उन्नीसवीं सदी के अंतिम वर्षों का माहौल रचते हैं। इसमें उनके आर्ट डायरेक्टर अमित रे ने भरपूर सहयोग दिया है। उन्होंने पीरियड को वर्तमान संदर्भ दिया है, लेकिन उसकी वजह से तत्कालीन परिस्थितियों के चित्रण में फांक रह गई है। उन्नीसवीं सदी की मुंबई की बोली और माहौल रचने में भी फिल्म की टीम की मेहनत सराहनीय है। 'हवाईजादा' में गीतों के अत्यधिक उपयोग से कथा की गति बाधित होती है। नायक के समाज प्रेम और प्रयोग का द्वंद्व चलता रहता है। abrahmatmaj@mbi.jagran.com "
फिल्‍म रिव्‍यू: रहस्य (2 स्‍टार), दो,"अजय ब्रह्मात्मज मनीष गुप्ता की 'रहस्य' हत्या की गुत्थियों को सुलझाती फिल्म है, जिसमें कुछ कलाकारों ने बेहतरीन परफॉर्मेंस की हैं। उन कलाकारों की अदाकारी और लंबे समय तक हत्या का रहस्य बनाए रखने में कामयाब निर्देशक की सूझ-बूझ से फिल्म में रोचकता बनी रहती है। अगर पटकथा और चुस्त रहती तो यह फिल्म 'किसने की होगी हत्या' जोनर की सफल फिल्म होती। आयशा महाजन की हत्या हो जाती है। आरंभिक छानबीन से पुलिस इस नतीजे पर पहुंचती है कि हत्या आयशा के पिता सचिन महाजन ने की होगी। वे गिरफ्तार कर लिए जाते हैं। बाद में उनकी प्रेमिका एक मशहूर वकील को मुकदमे में शामिल करती है और सीबीआई जांच होती है तो शक की सुई उनके किरदारों से होती हुई जिस पर टिकती है, उसके बारे में कल्पना नहीं की जा सकती। मनीष गुप्ता ने हत्या के रहस्य को अच्छी तरह उलझाया है। सीबीआई अधिकारी सुनील पारस्कर की खोजबीन सच्चाई की तह तक पहुंचती है तो रिश्तों का झूठ और संबंधों का सच प्रकट होता है। लंबे समय के बाद आशीष विद्यार्थी हिंदी सिनेमा के पर्दे पर आए हैं। समर्थ अभिनेता अपनी मौजूदगी के लिए संवादों का मोहताज नहीं होता। बेटी की हत्या के आरोप में फंसे लाचार पिता के हाव-भाव और मुद्राओं को उन्होंने बखूबी व्यक्त किया है। सीबीआई अधिकारी की भूमिका में केके मेनन अपने विनोद और दृढ़ता से प्रभावित करते हैं। किरदारों की चुस्ती-फूर्ती उनमें है। मां आरती महाजन की भूमिका के द्वंद्व को टिस्का चोपड़ा ने समझा और जाहिर किया है। अन्य कलाकारों में अश्विनी कालसेकर याद रह जाती हैं। ऐसा लगता है कि फिल्म सीमित बजट में जल्दबाजी में बनाई गई है। दृश्यों की तारतम्यता अनेक जगहों पर टूटती है। कुछ दृश्यों के बाद उनमें दोहराव आने लगता है। abrahmatmaj@mbi.jagran.com "
फिल्‍म रिव्‍यू: खामोशियां (डेढ़ स्‍टार), 1.5,"अजय ब्रह्मात्मज भट्ट कैंप की 'खामोशियां' नए निर्देशक करण दारा ने निर्देशित की है। उन्हें दो नए कलाकार गुरमीत चौधरी और सपना पब्बी दिए गए हैं। उनके साथ अली फजल हैं। कहानी विक्रम भट्ट ने लिखी है और एक किरदार में वे स्वयं भी मौजूद हैं। ऐसा लगता है कि अभी तक भट्ट कैंप अपनी फिल्मों में जिन मसालों का इस्तेमाल करता रहा है, उनकी बची-खुची और मिस्क मात्रा करण को दे दी गई है। प्रस्तुति और स्वभाव में भट्ट कैंप की यह फिल्म उनकी पिछली फिल्मों से कमजोर है। इस बार भट्ट कैंप अपनी एक्सपेरिमेंट देने में चूक गया है। सस्पेंस, मर्डर, हॉरर, भूत-प्रेत, सेक्स, रोमांस और प्रेम जैसे सभी तत्वों के होने के बावजूद यह फिल्म प्रभावित नहीं करती। कारण स्पष्ट है कि लेखक-निर्देशक की विधा और प्रस्तुति के प्रति स्पष्ट नहीं है। कथा बढऩे के साथ छिटकती रहती है और आखिरकार बिखर जाती है। किरदारों में केवल कबीर (अली फजल) पर मेहनत की गई। मीरा (सपना पब्बी) और जयदेव (गुरमीत चौधरी) आधे-अधूरे रचे गए हैं। 'खामोशियां' का लोकेशन सुंदर है। दक्षिण अफ्रीका में कश्मीर रच दिया गया है। फिल्म में गीतों के फिल्मांकन पर पूरा ध्यान दिया गया है। गीत-संगीत के चुनाव में भट्ट बंधु हमेशा सफल रहते हैं। उनकी फिल्मों के गीत लोकप्रिय होते हैं। 'खामोशियां' में भी यही बात हुई है। फिल्म देखते हुए लगता है कि गानों के म्यूजिक वीडियो से एक लचर कथा को जोड़ा गया है। भूत, आत्मा, प्रेम ओर आकर्षण की 'खामोशियां' में तर्क खामोश ही रहते हैं। यह फिल्म प्रेम और विश्वास से अधिक अंधविश्वास पर टिकी हुई है। ऐसी फिल्मों में मंत्र, जाप और उपचार का मनगढ़ंत उपयोग किया जाता है। लेखक-निर्देशक तथ्यों और साक्ष्यों पर गौर नहीं करते। 'खामोशियां' में ऐसी लापरवाहियों की अति हो गई है। कलाकारों में अली फजल अपनी सीमाओं में कबीर को निभाते हैं। उन्हें अपने अभिनय में प्रवाह पर ध्यान देना चाहिए। इस फिल्म के प्रचार में गुरमीत चौधरी के नाम का शोर मचाया गया, लेकिन फिल्म में उन्हें बहुत कम स्पेस और फुटेज मिला है। इनमें से भी आधे दृश्यों में वे अचेत लेटे रहते हैं। सपना पब्बी अपने किरदार मीरा की जरूरतों को पूरा नहीं कर पातीं। 'खामोशियां' का गीत-संगीत पॉपुलर रुचि का है। यों फिल्म की कथा से उसका अधिक तालमेल नहीं है। abrahmatmaj@mbi.jagran.com "
फिल्‍म रिव्‍यू: बेबी (4 स्‍टार), चार,"अजय ब्रह्मात्मज लंबे समय के बाद... जी हां, लंबे समय के बाद एक ऐसी फिल्म आई है, जो हिंदी फिल्मों के ढांचे में रहते हुए स्वस्थ मनोरंजन करती है। इसमें पर्याप्त मात्रा में रहस्य और रोमांच है। अच्छी बात है कि इसमें इन दिनों के प्रचलित मनोरंजक उपादानों का सहारा नहीं लिया गया है। 'बेबी' अपने कथ्य और चित्रण से बांधे रखती है। निर्देशक ने दृश्यों का अपेक्षित गति दी है, जिससे उत्सुकता बनी रहती है। 'बेबी' आतंकवाद की पृष्ठभूमि पर बनी फिल्म है। ऐसी फिल्मों में देशभक्ति के जोश में अंधराष्ट्रवाद का खतरा रहता है। नीरज पांडे ऐसी भूल नहीं करते। यह वैसे जांबाज अधिकारियों की कहानी है, जिनके लिए यह कार्य किसी कांफ्रेंस में शामिल होने की तरह है। फिल्म के नायक अजय (अक्षय कुमार) और उनकी पत्नी के बीच के संवादों में इस कांफ्रेंस का बार-बार जिक्र आता है। पत्नी जानती है कि उसका पति देशहित में किसी मिशन पर है। उसकी एक ही ख्वाहिश और इल्तजा है कि 'बस मरना मत'। यह देश के लिए कुछ भी कर गुजरने का आतुर ऐसे वीरों की कहानी है, जो देश के लिए जीना चाहते हैं। फिरोज अली खान (डैनी डेंजोग्पा) 'बेबी' नामक एक मिशन के प्रभारी हैं। उनके साथ बहादुर अधिकारियों की एक टीम है, जो इस बात के लिए तैयार हैं कि अगर कभी पकड़े या मारे गए तो भारत सरकार उनसे किसी प्रकार के संबंध नहीं होने का दावा कर लेगी। इस असुरक्षा के बावजूद वे देशहित में कुछ भी करने को तैयार हैं। फिरोज के ही शब्दों में, 'मिल जाते हैं कुछ ऑफिसर्स हमें, थोड़े पागल, थोड़े अडिय़ल, जिनके दिमाग में सिर्फ देश और देशभक्ति घूमती रहती है... ये देश के लिए मरना नहीं चाहते, बल्कि जीना चाहते हैं ताकि आखिरी सांस तक देश की रक्षा कर सकें।' ऐसे ही पागल और अडिय़ल देशभक्त अधिकारियों के संग नीरज पांडे आतंकवाद के साए की रोमांचक मुहिम पर निकलते हैं। नीरज पांडे के विवेक और समझदारी की तारीफ करनी होगी। उन्होंने अपने किरदारों, प्रसंगों और दृश्यों से स्पष्ट किया कि आतंकवाद का किसी धर्म विशेष से सीधा रिश्ता नहीं है। राजनीतिक और व्यापारिक मकसद से कुछ लोग इसमें संलग्न होते हैं। वे असंतुष्टों को बरगलाने में सफल होते हैं। तौफीक और वसीम (सुशांत सिंह) के किरदारों से स्पष्ट होता है कि वे किसी धार्मिक भावना से नहीं, बल्कि व्यापारिक हित में साजिशों का हिस्सा बने हुए हैं। अनेक प्रसंगों में नीरज ने संकेत दिए हैं कि कैसे देश के असंतुष्ट मुसलमान भटकाव के शिकार होते हैं। नीरज पांडे का उद्देश्य राजनीतिक और सामाजिक फिल्म बनाने का नहीं है, लेकिन विवेक और समझदारी हो तो संदर्भ और परिप्रेक्ष्य में ये तत्व आ जाते हैं। 'बेबी' आतंकवाद पर बनी एक समझदार फिल्म है। नीरज पांडे की 'बेबी' में पाकिस्तान का जिक्र आता है, लेकिन वह तथ्य और समाचार की तरह है। देशभक्ति की आड़ में पड़ोसी देशों को कुचल देने का व्यर्थ नारा नहीं है इस फिल्म में। वर्तमान में मौलाना मोहम्मद रहमान (राशिद नाज) पड़ोसी देश से आतंकवादी गतिविधियां संचालित कर रहा है। वह आतंकवादी बिलाल (के के मेनन) को देश से फरार कराने में सफल होता है। तहकीकात में पता चलता है कि उसके सूत्र देश और विदेशों तक में जुड़े हुए हैं। एक-एक कर उनकी धड़-पकड़ से अजय और उसकी टीम मुख्य ठिकाने और सरगना तक पहुंचती है। नीरज पांडे ने मुख्य आतंकवादी तक पहुंचने की व्यूह रचना और घटनाक्रम में पर्याप्त उत्सुकता बनाए रखी है। होनी-अनहोनी के बीच दिल की धड़कनें बढ़ती हैं-धकधक, धकधक। इस धकधक को पाश्र्व संगीत की संगत मिलती है तो उत्तेजना और बढ़ जाती है, हालांकि पाश्र्व संगीत कुछ स्थानों पर लाउड हो गया है। क्लाइमेक्स के 30-40 मिनट में नीरज पांडे की पकड़ दिखती है। छोटे-छोटे दृश्यों से स्थितियां बनती हैं और उत्सुकता बढ़ती जाती है। नीरज पांडे का दृश्य विधान प्रेडिक्टेबल नहीं है। अनुमान से अलग किरदारों का व्यवहार चौंकाता है। क्लाइमेक्स दृश्यों में हल्का दोहराव आता है, जो अधिकांश दर्शकों के लिए हंसी का कारण हो सकता है। क्लाइमेक्स में अजय और शुक्ला (अनुपम खेर) की नोंक-झोंक तनाव ढीला कर राहत देती है। कह सकते हैं कि नीरज पांडे अपनी प्रस्तुति में परिपूर्णता के करीब पहुंच जाते हैं। किरदारों के गठन और कलाकारों के चयन में निर्देशक और कास्टिंग डायरेक्टर की सूझ-बूझ फिल्म को सही रूप देती है। विकी सदाना की कास्टिंग उल्लेखनीय है। छोटे-छोटे दृश्यों में भी समर्थ अभिनेताओं की मौजूदगी कथ्य गाढ़ा करती है। ड्रामा का घनत्व बढ़ाती है। अक्षय कुमार फिल्म की लीड भूमिका में जंचे हैं। एक्शन दृश्यों में उनकी गति और स्फूर्ति उल्लेखनीय है। 'बेबी' का एक्शन धूलउड़ाऊ और कांचतोड़ू नहीं है, लेकिन वह पर्याप्त असर डालता है। एक दृश्य में प्रिया सूर्यवंशी (तापसी पन्नू) और वसीम (सुशांत सिंह) के बीच की भिड़ंत उल्लेखनीय है। हिंदी फिल्मों में महिला किरदारों को नाजुक दिखाने की परंपरा रही है। यहां प्रिया भिड़ती है और नायक अजय के आने तक उसे सुला चुकी होती है। डैनी डैंजोग्पा, मधुरिमा तुली, मुरली शर्मा, सुशांत सिंह, जमील खान और अनेक अपिरिचित चेहरे अपने अभिनय से किरदारों को विशेष रंग देने के साथ विश्वसनीय बनाते हैं। ने भी उल्लेखनीय काम किया है। नीरज पांडे की 'बेबी' आतंकवाद पर बनी एक समझदार फिल्म है। अतिरकों से बचती हुई यह पूरी ईमानदारी से एक्शन और ड्रामा के साथ थ्रिल पैदा करती है। 'बेबी' दर्शनीय है। abrahmatmaj@mbi.jagran.com "
फिल्‍म रिव्‍यू: डॉली की डोली (साढ़े तीन स्‍टार), 3.5,"अजय ब्रह्मात्मज अभिषेक डोगरा और उमाशंकर सिंह की लिखी कहानी पर अभिषेक डोगरा निर्देशित 'डॉली की डोली' ऊपरी तौर पर एक लुटेरी दुल्हन की कहानी लगती है, लेकिन लेखक-निर्देशक के संकेतों पर गौर करें तो यह परतदार कहानी है। लेखक और निर्देशक उनके विस्तार में नहीं गए हैं। उनका उद्देश्य हल्का-फुल्का मनोरंजन करना रहा है। वे अपने ध्येय में सफल रहे हैं, क्योंकि सोनम कपूर के नेतृत्व में कलाकारों की टीम इस प्रहसन से संतुष्ट करती है। डॉली (सोनम कपूर) की एक टीम है, जिसमें उसके भाई, पिता, मां और दादी हैं। ये सभी मिल कर हर बार एक दूल्हा फांसते हैं और शादी की रात जेवर और कपड़े-लत्ते लेकर चंपत हो जाते हैं। यही उनका रोजगार है। डॉली की टीम अपने काम में इतनी दक्ष है कि कभी सुराग या सबूत नहीं छोड़ती। डॉली का मामला रॉबिन सिंह (पुलकित सम्राट) के पास पहुंचता है। वह डॉली को गिरफ्तार करने का व्यूह रचता है और उसमें सफल भी होता है, लेकिन डॉली उसे भी चकमा देकर निकल जाती है। वह फिर से अपनी टीम के साथ नई मुहिम पर निकल जाती है। लेखक-निर्देशक आदर्श और उपदेश के भार से नहीं दबे हैं। उन्हें डॉली की तकलीफ और लाचारी से भी अधिक मतलब नहीं है। वे उसके उन मुहिमों और करतूतों की कहानी कहते हैं, जो सामाजिक विडंबना और प्रचलित धारणा का प्रहसन रचती है। इस प्रहसन के लिए वे जरूरी किरदार समाज से ही चुनते हैं। इन किरदारों की लालसा, इच्छा और लंपटता से हास्यास्पद स्थितियां बनती हैं, जो हमें पहले हंसने और फिर हल्का सा सोचने के लिए मजबूर करते हैं। 'डॉली की डोली' पूरी तरह से सोनम कपूर की फिल्म है। 'खूबसूरत' के बाद एक बार फिर सोनम ने साबित किया है कि अगर ढंग की स्क्रिप्ट और किरदार मिले तो वह अपनी सीमाओं के बावजूद फिल्म को रोचक बना सकती हैं। सोनम कपूर के हास्य में एक शालीनता है। वह हंसी-मजाक के दृश्यों में भाव-मुद्राओं या संवादों से फूहड़ नहीं होतीं। निश्चित ही लेखक-निर्देशक की मदद से वह ऐसा कर पाती हैं। 'डॉली की डोली' के मुश्किल दृश्यों में उनका संयम और आत्मविश्वास दिखता है। अन्य कलाकारों में राजकुमार राव ने गन्ना किसान सोनू सहरावत की भूमिका में अभिभूत किया है। हरियाणवी किरदार को उन्होंने भाषा, संवाद अदायगी और अपने हाव-भाव से जीवंत कर दिया है। नए-नए अमीर बने हरियाणवी किसान की ठस को बहुत खूबसूरती से वे आत्मसात करते हैं। मनोज की भूमिका में वरुण शर्मा भी प्रभावित करते हैं। उनका जोर हंसाने पर रहा है, इसलिए कई बार वह जबरन प्रतीत होता है। सहयोगी कलाकारों में मोहम्मद जीशान अयूब और मनोज जोशी स्वाभाविक हैं। दादी की भूमिका निभा रही प्रौढ़ अभिनेत्री याद रह जाती हैं। पुलकित सम्राट के अभिनय में सलमान खान की छाया खटकती है, हालांकि उन्होंने अपने अंदाज और अदायगी पर मेहनत की है। 'डॉली की डोली' में कथ्य की नवीनता नहीं है, लेकिन परिचित कथ्य को ही अभिषेक डोगरा और उमाशंकर सिंह ने रोचक तरीके से पेश किया है। छोटे-छोटे दृश्यों के जोड़ से गति बनी रहती है, जिन्हें संवादों की पींग मिलती रहती है। लेखक-निर्देशक ने अपना काम जिस ईमानदारी और ध्येय से किया है, उसे सही तरीके से तकनीकी टीम और कलाकारों ने पर्दे पर उतारा है। abrahmatmaj@mbi.jagran.com "
फिल्‍म रिव्‍यू: अलोन (3 स्‍टार), तीन,"अजय ब्रह्मात्मज डरावनी फिल्मों का भी एक फॉर्मूला बन गया है। डर के साथ सेक्स और म्यूजिक मिला कर उसे रोचक बनाने की कोशिश की जारी है। भूषण पटेल की 'अलोन' में डर, सेक्स और म्यूजिक के अलावा सस्पेंस भी है। इस सस्पेंस की वजह से फिल्म अलग किस्म से रोचक हो गई है। हिंदी फिल्मों में अक्सर दिखाया जाता है कि प्रेम के लिए कुछ लोग किसी भी हद तक जा सकते हैं। कई बार हद टूटने पर बड़ी डरावनी स्थितियां पैदा हो जाती हैं। 'अलोन' ऐसे ही उत्कट प्रेम की डरावनी कहानी है। abrahmatmaj@mbi.jagran.com "
फिल्‍म रिव्‍यू: शराफत गई तेल लेने ( 3 स्‍टार), तीन,"अमित कर्ण महानगरीय जीवन की अपनी संभावनाएं, समस्याएं और चुनौतियां हैं। वहां रह रहे युवा अपने-अपने तरीकों से जिंदगी में ऊंचा मुकाम हासिल करना चाहते हैं। कुछ शांत और संयमित तरीका अपनाते हैं तो कई सफलता की शॉर्ट कर्ट राह पकड़ते हैं। मुंबई, दिल्ली जैसे जगहों पर उन प्रयासों को हवा देने वाले प्रलोभनों की भी कमी नहीं होती। उनसे बचना या उनके जाल में फंसना व्यक्ति विशेष के विवेक पर निर्भर करता है। गुरमीत सिंह और राजेश चावला ने मिलकर फिल्म की चुस्त पटकथा गढ़ी है। "
फिल्‍म रिव्‍यू: क्रेजी कुक्कड़ फैमिली (3 स्‍टार), तीन, रितेश मेनन की 'क्रेजी कुक्कड़ फैमिली' भिन्न किस्म की कॉमेडी फिल्म है। चार असफल संतानों के पिता बेरी एक बार फिर कोमा में चले गए हैं। इस बार नालायक संतानों को उम्मीद है कि उनका इंतकाल हो जाएगा। इसी उम्मीद में वे एकत्रित होते हैं। सभी को धन की जरूरत है। पिता की जायदाद से हिस्सा मिलने पर ही उनकी जिंदगी की फिसली गाड़ी पटरी पर लौट सकती है। पिता की वसीयत वकील गुप्ता के पास है। वसीयत पढ़े जाने की एक शर्त यह है कि चारों की शादी हो जानी चाहिए। abrahmatmaj@mbi.jagran.com 
फिल्‍म रिव्‍यू: तेवर (3 स्‍टार), तीन,"अजय ब्रह्मात्मज फिल्में में कथ्य और विषय-वस्तु के तौर पर कोई नयापन नहीं है। फिर भी निर्देशक अमित रवींद्रनाथ शर्मा की प्रस्तुति रोचक है। नए कलाकारों की वजह से उत्सुकता बनी रहती है। यों लगता है कि निर्माता की तरफ से निर्देशक को स्पष्ट निर्देश है कि उन्हें एक मेकविलीब मसालेदार फिल्म में अर्जुन कपूर को फिट करना है। अमित इस निर्देश और जिम्मेदारी को बखूबी निभाते हैं। वे अर्जुन को नाचते-गातेे, मस्ती करते, जोखिम उठाते, निडर भाव से विलेन से टकराते और नायिका के साथ प्रेम करते दिखाते हैं। माना जाता है कि किसी हीरो को अगर दर्शक इन अदाओं में पसंद कर लेते हैं तो वह पॉपुलर हो जाता है। 'तेवर' का ध्येय है अर्जुन कपूर को ऐसे पॉपुलर हीरो के तौर पर स्थापित करना। जाहिर सी बात है कि इसके लिए एक दमदार विलेन भी चाहिए था। उसकी जरूरत मनोज बाजपेयी ने पूरी की है। नायिका सुंदर और नृत्य प्रवीण हैं। वक्त-बेवक्त वह हीरो के साथ गाने गाती हैं। विलेन तो उनके नृत्य से ही मुग्ध और प्रेमासिक्त हुआ है। कुल मिला कर 'तेवर' शुद्ध मसाला फिल्मों के मानदंड पर खरी उतरती है। यह दर्शकों को भरपूर आनंद देगी। 'तेवर' में निर्देशक अमित रवींद्रनाथ शर्मा ने अर्जुन कपूर और सोनाक्षी सिन्हा को पारंपरिक मसाला फिल्म के ढांचे में ही कुछ नया कर दिखाने के अवसर दिए हैं। अर्जुन कपूर भरोसेमंद एक्टर-स्टार के तौर पर उभरते हैं। उन्होंने फिल्म में खुद का सलमान खान का फैन बताया है। 'तेवर' में वे वास्तव में सलमान खान के फंस के बीच अपनी पैठ बनाने की सफल कोशिश करते हैं। सच कहें तो मनोज बाजपेयी की मौजूदगी ने फिल्म को नया आयाम दे दिया है। वे अपने अंदाज से फिल्म को घिसे-पिटे माहौल से बाहर निकाल लाते हैं। खल भूमिकाओं के लिए आवश्यक नहीं है कि आप ऊंची आवाज में चिल्लाएं या अपनी कद-काठी से आतंकित करें। मनोज अपने हाव-भाव और छोटे इशारों से ही सिहरन पैदा करते हैं। 'तेवर' में देसी टच है। पिछले दिनों साउथ की रीमेक के तौर पर बनी अन्य फिल्मों से यह इसी कारण भिन्न प्रभाव डालती है। कहानी उत्तर भारत की लगती है। कलाकारों की संवाद अदायगी में उच्चारण की स्पष्टता गौरतलब है। इसमें थिएटर के ही चार से अधिक कलाकार है। उनके सान्निध्य में अर्जुन कपूर और सोनाक्षी सिन्हा की बोली भी निखर गई है। 'तेवर' में सुब्रत दत्ता पर नजर टिकती है। वे दी गई भूमिका में प्रभावित करते हैं। महेन्द्र मेवाती भी छोटी भूमिका में असरदार हैं। इसी प्रकार अनुभवी राज बब्बर अपनी भूमिका में जंचते हैं। इस बार तो वे अपनी जमीन के किरदार में थे। फिल्म के गीत-संगीत में ब्रज की शैली और संस्कार की ध्वनियों की कमी खलती है। कुछ गीत तो असंगत और अनावश्यक हैं। और अंत में, 'तेवर' हिंदी सिनेमा की उस शैली की फिल्म है, जिसमें गाल पर गुलाल लगा देने से पहचान छिप जाती है। इसके बावजूद अमित शर्मा की बारीकी ध्यान खींचती है। abrahmatmaj@mbi.jagran.com "
फिल्म रिव्यूः	 अग्ली (4 स्टार),2.5,"अजय ब्रह्मात्मज अनुराग कश्यप की 'अग्ली' शहरी जीवन और समाज में रिश्तों में आए स्वार्थ, चिढ़, ईर्ष्या, छल, कपट, द्वेष, मान मर्दन, अपमान आदि स्याह भावनाओं को समेटती हुई ऐसी कली कथा का सृजन करती है, जिसे पर्दे पर घटते देख कर मन छलनी होता है। अनुराग की इस फिल्म में केवल कली ही निष्कपट चरित्र है। वह अपने पापा को प्यार करती है। उसे नहीं मालूम कि उसकी मां पापा से क्या अपेक्षा रखती है और क्यों दूसरे पापा के साथ रहने लगती है। वह तो पापा के साथ रहने की कोशिश में इस बेरहम समाज के लालच का शिकार होती है। कली की मां शालिनी, कली के पापा राहुल, कली के दूसरे पापा सौमिक, पापा के दोस्त चैतन्य, मामा सिद्धांत, मां की दोस्त राधा सभी किसी न किसी प्रपंच में लीन हैं। वे अपने स्वार्थ और लाभ के लिए किसी भी स्तर तक गिर सकते हैं। रात के पौने तीन बजे अंडरवियर में हजार-हजार के नोट खोंस कर हवा में हजारों के नोट उड़ाते और सोफे पर नोट बिछा कर लेटते कली के मामा को देख कर घिन आ सकती है, लेकिन यही मुंबई जैसे शहरों की घिनौनी काली सच्चाई है। कली के मां या दोनों पापा भी तो दूध के धुले नहीं हैं। ये आत्मकेंद्रित चरित्र खुद के बाएं-दाएं भी नहीं देख पाते। मौका मिलते ही सभी गिरह काटने में माहिर हैं। बतौर -लेखक निर्देशक अनुराग कश्यप की किसी किरदार से सहानुभूति नहीं है। वे निष्ठुर भाव से उन्हें ज्यों के त्यों पेश कर देते हैं। हमारी मुलाकात एक निर्दयी निर्देशक से होती है, जिसकी कटु कल्पना शहर के अंधेरे कोनों और इंसान के संकरे विवरों में प्रवेश करती है। वहां हर किरदार को अपनी कमजोरियों से लगाव है। निश्चित ही 'अग्ली' अनुराग कश्यप की अलहदा फिल्म है। यहां वे चित्रण, विवरण और प्रस्तुति में मुखर हैं। वे बेलाग तरीके से हमारे समय कसैले अनुभवों को स्थितियों और घटनाओं की तरह पेश करते हैं। कली का गायब होना ऐसा हादसा है, जिसके बाद रिश्तों की कलई उतरने लगती है। गौर करें तो कली के गायब होने का क्रूर रूपक सभी चरित्रों को एक-एक कर बेनकाब करता है। उनकी असली सीरत और सूरत कुरूप है। अनुराग ने किसी भी चरित्र को नहीं बख्शा है। यहां तक कि श्रीलाल और उसकी बुआ या इंस्पेक्टर जाधव भी नहीं बच पाते। ये सभी शहरी समाज के डिस्टर्ब चरित्र हैं। वे इरिटेट करते हैं। अनुराग ने अपनी फिल्म के लिए मुंबई का खास परिवेश चुना है। जीर्ण और जर्जर इमारतों का यह मध्यवर्गीय माहौल आम तौर हिंदी फिल्मों में नहीं दिखाई देता। उनके प्रोडक्शन डिजाइनर और कैमरामैन ने रंग और परिवेश से फिल्म के कथ्य को गढ़ा और प्रभावशाली बना दिया है। "
फिल्‍म रिव्‍यू: पीके (4 स्‍टार), चार,"अजय ब्रह्मात्मज संगीतकार: अजय-अतुल, शांतनु मोइत्रा और अंकित तिवारी। ....बहुत ही कनफुजिया गया हूं भगवान। कुछ तो गलती कर रहा हूं कि मेरी बात तुम तक पहुंच नहीं रही है। हमारी कठिनाई बूझिए न। तनिक गाइड कर दीजिए... हाथ जोड़ कर आपसे बात कर रहे हैं...माथा जमीन पर रखें, घंटी बजा कर आप को जगाएं कि लाउड स्पीकर पर आवाज दें। गीता का श्लोक पढ़ें, कुरान की आयत या बाइबिल का वर्स... आप का अलग-अलग मैनेजर लोग अलग-अलग बात बोलता है। कौनो बोलता है सोमवार को फास्ट करो तो कौनो मंगल को, कौनो बोलता है कि सूरज डूबने से पहले भोजन कर लो तो कौनो बोलता है सूरज डूबने के बाद भोजन करो। कौनो बोलता है कि गैयन की पूजा करो तो कौनो कहता है उनका बलिदान करो। कौना बोलता है नंगे पैर मंदिर में जाओ तो कौनो बोलता है कि बूट पहन कर चर्च में जाओ। कौन सी बात सही है, कौन सी बात लगत। समझ नहीं आ रहा है। फ्रस्टेटिया गया हूं भगवान... abrahmatmaj@mbi.jagran.com "
फिल्‍म रिव्‍यू: भोपालः ए प्रेयर फॉर रेन  (ढाई स्‍टार), ढाई,अजय ब्रह्मात्मज abrahmatmaj@mbi.jagran.com 
फिल्‍म रिव्‍यू: एक्‍शन जैक्‍सन (1 स्‍टार), एक,"अजय ब्रह्मात्मज सही कहते हैं। अगर बुरी प्रवृत्ति या आदत पर आरंभ में ही रोक न लगाई जाए तो वह आगे चल कर नासूर बन जाती है। प्रभु देवा ने फिल्म 'वांटेड' से हिंदी फिल्मों में कदम रखा। तभी टोक देना चाहिए था। वे रीमेक बना रहे हों या कथित ऑरिजिनल कहानी चुन रहे हों। उनकी फिल्में एक निश्चित फॉर्मूले पर ही चलती हैं। उनकी फिल्मों में एक्शन, वायलेंस, डांस, रोमांस... इन चार तत्वों का अनुपात और क्रम बदलता रहता है। कथानक पटकथा और संवाद जैसी चीजें तो भूल ही जाएं। प्रभु देवा शब्दों से ज्यादा दृश्यों में यकीन करते हैं। उनकी फिल्मों में स्क्रिप्ट राइटर से बड़ा योगदान कैमरामैन, साउंड रिकॉर्डिस्ट, कोरियोग्राफर, एक्शन डायरेक्टर और हीरो का होता है। 'एक्शन जैक्सन' में तो उन्होंने दो-दो अजय देवगन रखे हैं। दो हीरोइनें भी हैं - सोनाक्षी सिन्हा और मनस्वी ममगई। दोनों का काम या तो हीरो पर रीझना है या फिर खीझना है। 'एक्शन जैक्सन' जैसी फिल्में देखते समय अजय देवगन सरीखे कद्दावर और लोकप्रिय अभिनेता की बेचारगी का एहसास होता है। 'जख्म', 'तक्षक', 'अपहरण' और 'भगत सिंह' जैसी फिल्मों को थोड़ी देर के लिए भूल भी जाएं तो इस अभिनेता ने कमर्शियल फिल्मों के रेगुलर हीरो के रूप में अपनी आंखों से किरदारों का दर्द बयान किया है। मनोरंजक फिल्में दी हैं। उम्र बढऩे के साथ लोकप्रियता और कामयाबी बरकरार रखने के लिए अजय देवगन ने अपनी सोच-समझ को ताक पर रख दिया है। कह सकते हैं कि वे कुछ भी कर रहे हैं। 'कुछ भी' करने के प्रयास में उन्होंने अपनी गरिमा और प्रतिभा को ही ग्रहण लगा दिया है। 'एक्शन जैक्सन' उनके प्रशंसकों के लिए भी मनभंजक फिल्म है। 'एक्शन जैक्सन' में वे डबल रोल में हैं। विशी और एजे पर्दे पर दो किरदारों के रूप में दिखते हैं। लेकिन निर्देशक के ट्रीटमेंट पर गौर करें तो वे एक-दूसरे का ही विस्तार लगते हैं। दोनों के एक्शन में आते ही कांच टूटने लगते हैं। मुक्का, गोली, चाकू, तलवार जैसे अस्त्र-शस्त्र का इस्तेमाल होता है। खून के छीटें उड़ते हैं। मुक्का लगने पर लोग हवा में गुलाटियां भरते हैं। हीरो का गुस्सा गुरुत्वाकर्षण के खिलाफ उन्हें ऊपर उछालता है। डांस और डायलॉग के बीच में हर तरह के हथियारों की आवाजें आती हैं। गिरने-पड़ने, टूटने-फूटने, धूम-धड़ाम, बूम-बड़ाम, छप-छपाक जैसी ध्वनियों से एक्शन का इंपैक्ट बढ़ाया जाता है। पार्श्व में शोर चलता रहता है। पढ़ें: माइनस 10 डिग्री टेंपरेचर की ठंड में शूट हुआ एक्शन जैक्सन का ये गानापढ़ें: एक करोड़ से भी ज्यादा बार देखा गया एक्शन जैक्सन का ट्रेलरabrahmatmaj@mbi.jagran.com"
फिल्म रिव्यू: जिद (1.5 स्टार), डेढ़,"अजय ब्रह्मात्मज   सस्पेंस, थ्रिलर, रोमांस और सेक्स को मसालों की तरह इस्तेमाल करती 'जिद' एक जर्मन फिल्म की रीमेक है। जेम्स क्रिस्प की 'द गुड नेबर' पर आधारित यह फिल्म हिंदी में सायकोलॉजिकल थ्रिलर के तौर पर आरंभ हुई थी, जो रिलीज होते-होते ऐरोटिक थ्रिलर बन गई। फिल्म में एक हीरो और दो हीरोइनों की अंतरंगता के हॉट सीन है। ऐसा लगता है कि फिल्म का मकसद उन दर्शकों को संतुष्ट करना रहा है, जो कामुक और यौन दृश्यों के लिए ही फिल्म देखते हैं।रोहन एक अखबार का क्राइम रिपोर्टर है। उसकी जिंदगी में माया और प्रिया आती हैं। इनमें एक से वह प्रेम करता है और दूसरी उस पर आसक्त है। इस प्रेमत्रिकोण में हत्या, प्रॉपर्टी और सस्पेंस का प्रपंच है। लेखक-निर्देशक ने इस प्रपंच के लिए गोवा के खूबसूरत लोकेशन का इस्तेमाल किया है। बारिश में भीगा गोवा फिल्म की कहानी के रहस्य और नमी को बढ़ाता है। कैमरामैन ने लोकेशन का सुंदर उपयोग किया है। अंतरंग दृश्यों में अंगों का प्रदर्शन है, लेकिन उसे अश्लील नहीं होने दिया गया है। एक शालीनता बरती गई है, फिर भी दृश्यों के दबाव में सब कुछ ढका नहीं रह पाता।पढ़ें: हैप्पी एंडिंग के सेट पर रणवीर शौरी से हुआ सैफ का झगड़ापढ़ें: सलमान ने बहन की शादी में सबके सामने उड़ाया कट्रीना का मजाक"
फिल्म रिव्यू: जेड प्लस (4 स्टार), चार,अमित कर्ण   पढ़ें: हैप्पी एंडिंग के सेट पर रणवीर शौरी से हुआ सैफ का झगड़ापढ़ें: सलमान ने बहन की शादी में सबके सामने उड़ाया कट्रीना का मजाक
फिल्म रिव्यू: उंगली (2.5 स्टार), ढाई," अजय ब्रह्मात्मज राकेश ओमप्रकाश मेहरा की फिल्म 'रंग दे बसंती' की पटकथा में रेंसिल डिसिल्वा सहायक थे। उस फिल्म ने सिस्टम से निराश युवकों के गुस्से एवं प्रतिरोध को एक दिशा दी थी। भारतीय समाज में कैंडल मार्च उसके बाद ही विरोध का प्रतीकात्मक अभियान बन चुका है। रेंसिल डिसिल्वा ने 'रंग दे बसंती' के प्रभाव में 'उंगली' का लेखन और निर्देशन किया है। इस बार विरोध के लिए उंगली है।  सिस्टम में फैले भ्रष्टाचार से उकताए युवक एकत्रित होते हैं। वे आम आदमी की नाराजगी जाहिर करने के लिए बीच की उंगली (मध्यमा) का इस्तेमाल करते हैं। पश्चिमी देशों में किसी भी व्यक्ति को चिढ़ाने के लिए मध्यमा दिखाने का चलन है। पेंशन पाने के लिए परेशान एक रिटायर व्यक्ति से उनकी लड़ाई शुरू होती है, जो बाद में रिक्शा चालक और पुलिस एवं सरगना की मिलीभगत तक पहुंचती है। रिक्शा चालकों का भ्रष्टाचार वास्तव में शहरी समझ का द्योतक है। समाज के बड़े भ्रष्टाचारियों के बजाए रिक्शेवाले को निशाना बनाना इसी समझ का परिचायक है। रेंसिल डिसिल्वा के पास और शुरुआत और अंत के स्पष्ट दृश्य थे। बीच के दृश्य उन्होंने अफरातफरी में जड़ दिए हैं।मुमकिन है संजय दत्त के जेल जाने से फिल्म की पटकथा बदल गई हो, क्योंकि संजय दत्त के किरदार काले की भूमिका कटी-छंटी दिखती है।कथानक में कोई नायक नहीं है। एक समूह ही इसका नायक है, लेकिन उस समूह के विभिन्न चरित्रों को गढऩे में अधिक मेहनत नहीं की गई है। यही वजह है कि इमरान हाशमी, कंगना रनौत और रणदीप हुड्डा जैसे समर्थ कलाकार भी कोई प्रभाव नहीं छोड़ पाते। इमरान हाशमी और कंगना के प्रेम प्रसंग पर भी लेखक-निर्देशक ने अधिक ध्यान नहीं दिया है। बिल्कुल अलग सी भूमिका के लिए इमरान हाशमी को चुनने के बाद 'किस' और 'डांस' के दृश्य जोड़े गए लगते हैं। इन दिनों हर तरह की फिल्मों में एक्टर की इमेज को संवादों और दृश्यों में डालने का चलन बढ़ा है। 'बैड बॉय' और 'सीरियल किसर' के रूप में विख्यात इमरान हाशमी फिल्म के किरदार निखिल के साथ न्याय नहीं कर पाते।फिल्म का आइटम सॉन्ग पटकथा में चिप्पी की तरह है, जिसका फिल्मांकन प्रभावशाली नहीं है। श्रद्धा कपूर 'डांस बसंती' आइटम सॉन्ग में निराश करती हैं। फिल्म का गीत-संगीत प्रभावशाली नहीं है।अविध- 116 मिनटपढ़ें: इतना बोल्ड है उंगली का प्रमोशनल सॉन्गबाकी फिल्मों का रिव्यू पढ़ने के लिए यहां क्लिक करें"
फिल्म रिव्यू: हैप्पी एंडिंग (2.5 स्टार), ढाई," अजय ब्रह्मात्मजहिंदी फिल्में अपने मसाले और फॉर्मूले के लिए मशहूर हैं। कहा और माना जाता है कि रियल लाइफ में जो नहीं हो सकता, वह सब हिंदी फिल्मों में हो सकता है। 'हैप्पी एंडिंग' इन्हीं मसालों और फॉर्मूलों का मजाक उड़ाती हुई खत्म होती है। राज और डीके अभी तक थ्रिलर फिल्में निर्देशित करते रहे हैं। इस बार उन्होंने रोमांटिक कॉमेडी बनाने की कोशिश की है। उनके पास सैफ अली खान, इलियाना डिक्रूज और कल्कि कोचलिन जैसे कलाकार हैं। ऊपर से गोविंदा जैसे कलाकार का छौंक है।यूडी बेस्ट सेलर है। उसकी किताब ने नया कीर्तिमान स्थापित किया है, लेकिन पिछले कुछ सालों से सही हैप्पी एंडिंग नहीं मिल पाने की वजह से कुछ नहीं लिख पा रहा है। अपनी शोहरत और कमाई का इस्तेमाल वह अय्याशी में करता है। उसकी अनेक प्रेमिकाएं रह चुकी हैं। वह किसी के प्रति समर्पित और वफादार नहीं है। प्रेमिकाओं से 'आई लव यू' सुनते ही वह बिदक जाता है। यही वजह है कि उसकी एक प्रेमिका दूसरे लड़के से शादी कर दो बच्चों की मां बन चुकी है। फिलहाल विशाखा उस पर डोरे डाल रही है। यूडी उससे संबंध तोडऩा चाहता है। इस बीच नई लेखिका आंचल का आगमन होता है। आंचल की लोकप्रियता से यूडी असुरक्षित महसूस करता है। परिस्थितियां कुछ ऐसी बनती हैं कि वह आंचल से प्रेम करने लगता है, लेकिन आंचल उसके साथ वैसा ही व्यवहार करती है, जैसा वह अपनी प्रेमिकाओं के साथ करता रहा है।संबंध भेद, विच्छेद और संवेद की यह फिल्म स्त्री-पुरुष रिश्तों में कथित आधुनिकता से आए असमंजस की कहानी लेकर चलती यह फिल्म हिंदी फिल्मों के घिसे-पिटे दृश्यों का ऊपरी तौर पर मजाक उड़ाती है, लेकिन वैसे ही दृश्यों में रमती है। 'हैप्पी एंडिंग' में हिंदी फिल्मों का एक स्टार अरमान भी है, जो अपनी नई फिल्म के लिए नई कहानी चाहता है। उसकी मुलाकात यूडी से हो जाती है। यूडी का प्रकाशक भी चाहता है कि वह अरमान के लिए कोई कहानी लिख दे। यहां भी यूडी को हैप्पी एंडिंग नहीं मिल पा रहा है। सही हैप्पी एंडिंग की तलाश में यूडी हिंदी फिल्मों के फॉर्मूलों को आजमाना शुरू कर देता है।कलाकारों में सैफ अली खान अपने एक्टिंग जोन में लौटे हैं। कंफ्यूज किरदारों को वे पर्दे पर अच्छी तरह उतारते हैं। इलियाना डिक्रूज ने अपने किरदार को संयम और शालीनता के साथ निभाया है। वह लगातार इम्प्रूव कर रही हैं। कल्कि कोचलिन अच्छी अभिनेत्री हैं, पर इस भूमिका में वह नहीं जंच पायी हैं। फिल्म के एक आकर्षण गोविंदा हैं। वे अपनी अदाओं से मुग्ध करते हैं। डायरेक्टर ने उन्हें कम नचाया होता तो उनका सही उपयोग हो जाता।फिल्म का मजेदार पक्ष है अंग्रेजी में उपन्यास लिख रहे और विदेश में बसे भारतीय लेखकों का हिंदी बोलना। हम सभी जानते और शिकायत करते हैं कि हिंदी फिल्मों के कलाकार और तकनीशियन भले ही हिंदी में फिल्में बनाते हों, लेकिन उनके संपर्क और व्यवहार की भाषा अंग्रेजी है। यहां उनका लेखन, प्रकाशन और समाज अंग्रेजी का है, लेकिन वे हिंदी बोलते हैं और हिंदी में गाने गाते हैं। लेखक-निर्देशक को पता होना चाहिए कि ऐसी विसंगति के साथ रची गई कहानी दर्शकों से कनेक्ट नहीं करती। अगर ये किरदार मुंबई या दिल्ली के होते तो कहानी विश्वसनीय लगती।abrahmatmaj@mbi.jagran.comपढ़ें: हैप्पी एंडिंग के सेट पर रणवीर शौरी से हुआ सैफ का झगड़ापढ़ें: सलमान ने बहन की शादी में सबके सामने उड़ाया कट्रीना का मजाक"
फिल्म रिव्यू: किल दिल (3 स्टार),2.5,"अजय ब्रह्मात्मज भारतीय समाज और समाज शास्त्र में बताया जाता रहा है कि मनुष्य के स्वभाव और सोच पर परवरिश और संगत का असर होता है। जन्म से कोई अच्छा-बुरा नहीं होता। इस धारणा और विषय पर अनेक हिंदी फिल्में बन चुकी हैं। शाद अली ने इस मूल धारणा का आज के माहौल में कुछ किरदारों के जरिए पेश किया है। शाद अली की फिल्मों का संसार मुख्य रूप से उत्तर भारत होता है। वे वहां के ग्रे शेड के किरदारों के साथ मनोरंजन रचते हैं। इस बार उन्होंने देव और टुटु को चुना है। इन दोनों की भूमिकाओं में रणवीर सिंह और अली जफर हैं। क्रिमिनल भैयाजी को देव और टुटु कचरे के डब्बे में मिलते हैं। कोई उन्हें छोड़ गया है। भैयाजी उन्हें पालते हैं। आपराधिक माहौल में देव और टुटु का पढ़ाई से ध्यान उचट जाता है। वे धीरे-धीरे अपराध की दुनिया में कदम रखते हैं। भैयाजी के बाएं और दाएं हाथ बन चुके देव और टुटु की जिंदगी मुख्य रूप से हत्यारों की हो गई है। वे भैयाजी के भरोसेमंद शूटर हैं। सब कुछ ठीक चल रहा है। एक दिन उनकी मुलाकात दिशा से हो जाती है। साहसी दिशा पर देव का दिल आ जाता है। किलर देव के दिल में प्रेम की घंटियां बजने लगती हैं। हालांकि टुटु उसे भैयाजी के गुस्से और दिशा की स्थिति से आगाह करता है, लेकिन देव पर तो प्रेम की धुन चढ़ चुकी है। अब वह किलर से दिलदार बनना चाह रहा है। शरीफों की जिंदगी जीना चाह रहा है। शाद अली ने अपनी पुरानी फिल्मों से अलग सरल राह चुनी है। उन्होंने कहानी दो हिस्सों में बांटी है। पहले हिस्से में अपराधी बनने से लेकर शरीफ होने की कहानी है। दूसरे हिस्से में शराफत से होने की दिक्कतों की दास्तान है। फिल्म में उन्हें बेहतर इंसान होना ही था। वे मुश्किलों को सुलझा कर हो भी जाते हैं। फिल्म अच्छा द्वंद्व रचती है, लेकिन उस अनुपात में नाटकीय नहीं हो पाती। संभावना थी। देव और टुटु के साथ भैयाजी के संबंधों के टूटने पर हाई वोल्टेज ड्रामा हो सकता था। फिल्म रणवीर सिंह और गोविंदा जैसे दो सशक्त कलाकार थे। ऐसे अनेक दृश्य हैं, जिनमें इंटेनसिटी और ड्रामा को बढ़ाया नहीं गया है। देव को मारने निकले भैयाजी के गुर्गे का सीक्वेंस प्रहसन बन कर रह गया है। शाद अली पटकथा में आसान रास्ते चुनते हैं। रणवीर सिंह की स्वाभाविक ऊर्जा का सही इस्तेमाल नहीं हो पाया है। गोविंदा ने अपने किरदार को समझा और सही ढंग से पेश किया हे। अगर वे कम नाचते और गाते तो अधिक प्रभावशाली लगते। अली जफर रणवीर सिंह को बराबरी का साथ नहीं दे पाए हैं। किलर की भूमिका में वे कमजोर हैं। बॉडी लैंग्वेज और आवाज में रफनेस लाने की उन्होंने कोशिश जरूर की है, लेकिन बात बनी नहीं है। परिणीति चोपड़ा दिशा के किरदार में नहीं ढल सकी हैं। देव और दिशा के बीच के भावनात्मक दृश्य कम हैं। दोनों ज्यादातर चुहल ही करते रहते हैं। चुहलबाजी में वे ठीक लगते हैं। इश्कबाजी उनसे हो नहीं सकी है। या फिर शाद अली ने उधर ध्यान ही नहीं दिया है। 'किल दिल' के गानों के शब्दों पर गौर करें तो गुलजार ने किरदारों के स्वभाव और भाव का अभिव्यक्ति दी है। इन अभिव्यक्तियों को शाद अली पर्दे पर नहीं दिखा सके हैं। देव और टुटु की कुचल चुकी जिंदगी की यह दास्तान हमदर्दी नहीं पैदा कर पाती। गीत-संगीत ज्यादा भावपूर्ण और प्रभावकारी हो गया है। गुलजार की आवाज में बोली गई पंक्तियां कानों में गूंजती और अर्थ घोलती हैं।  पढ़ेंः 'किल दिल' की रिलीज के बाद लंबे ब्रेक पर जा रही हैं परिणीतिपढ़ेंः क्यों भावुक हो गए गोविंदा?"
फिल्म रिव्यू: रंग रसिया (3 स्टार),2.5,"अजय ब्रह्मात्मज अगर केतन केहता की 'रंग रसिया' समय से रिलीज हो गई होती तो बॉयोपिक के दौर की आरंभिक फिल्म होती। सन् 2008 में बन चुकी यह फिल्म अब दर्शकों के बीच पहुंची है। इस फिल्म को लेकर विवाद भी रहे। कहा गया कि यह उनके जीवन का प्रामाणिक चित्रण नहीं है। हिंदी फिल्मों की यह बड़ी समस्या है। रिलीज के समय आपत्ति उठाने के लिए अनेक चेहरे और समूह सामने आ जाते हैं। यही कारण है कि फिल्मकार बॉयोपिक या सच्ची घटनाओं पर आधारित फिल्मों को अधिक प्रश्रय नहीं देते। केतन मेहता ने रंजीत देसाई के उपन्यास पर इसे आधारित किया है। मुमकिन है इस फिल्म और उनके जीवन में पर्याप्त सामंजस्य नहीं हो,लेकिन केतन मेहता ने राजा रवि वर्मा के जीवन और कार्य को सामयिक संदर्भ दे दिया है। यह फिल्म कुछ जरूरी सवाल उठाती है। राजा रवि वर्मा केरल के चित्रकार थे। उन्होंने मुंबई आकर कला के क्षेत्र में काफी काम किया। विदेशों की कलाकृतियों से प्रेरित होकर उन्होंने भारतीय मिथक के चरित्रों को चित्रांकित करने का प्रशंसनीय कार्य किया। रामायण और महाभारत समेत पौराणिक ""गाथाओं और किंवदंतियों को उन्होंने चित्रों में आकार दिया। सचमुच उनका काम कितना मुश्किल और कठिन रहा होगा? उनकी प्रेरणा थी सुगंधा। उन्होंने सुगंधा के अप्रतिम रूप को ही चित्रों में ढाला। धर्म की ओट में तब उन पर आक्रमण और मुकदमे किए गए। कोर्ट में कला और उसकी मर्यादा और स्वतंत्रता पर चली बहस अभी तक प्रासंगिक और जरूरी बने हुए हैं। नैतिकता के नाम पर पुरातनपंथियों का दुराग्रह आज भी जारी है। फिल्म के आरंभ में आज और अतीत की इस समानता को केतन मेहता ने कोलाज के जरिए दिखाया है। गौर करें तो समय और शासन बदलने के बावजूद समाज की सोच में अधिक बदलाव नहीं आया है। 'रंग रसिया' सेंसरशिप के सवालों से जूझती है। पृष्ठभूमि में राजा रवि वर्मा का जीवन है। आधुनिक सोच और तकनीक को स्वीकार करने के लिए सहज रूप से तैयार राजा रवि वर्मा ने आधुनिक कला की नींव रखी। दादा साहेब फालके ने उनकी संगत की थी। फिल्म के मुताबिक राजा रवि वर्मा की आर्थिक मदद से ही फालके फिल्म निर्माण में सक्रिय हुए थे।केतन मेहता ने पीरियड फिल्म की जरूरत के मुताबिक परिवेश तैयार किया है। सेट और लोकेशन से उन्नीसवीं सदी के माहौल को पर्दे पर उतारा है। चित्रकार के जीवन पर आधारित इस फिल्म में उन्होंने रंगों का आकर्षक संयोजन किया है। राजा रवि वर्मा और सुगंधा के अंतरंग पलों को रचने में उन्हें रंगों से बड़ी मदद मिली है। वे दर्शकों को अपने साथ अतीत की गलियों में ले जाते हैं। अतीत के ये चरित्र करवट ले रही सदी की आहट समेटे हुए हैं। विदेशों में निश्चित ही अधिक प्रामाणिक बॉयोपिक बने होंगें, लेकिन इस आधार पर हम अपने फिल्मकारों की सीमा और सामर्थ्य में चल रही कोशिशों को नजरअंदाज नहीं कर सकते। निर्माण के छह साल के बाद 'रंग रसिया' का रिलीज हो पाना ही सच बयान कर देता है। केतन मेहता की यह फिल्म छह सालों के अंतराल के बावजूद पुरानी और बासी नहीं लगती।कई फिल्मों को देखते हुए स्पष्ट पता चलता है कि कुछ कलाकार अपने किरदारों को लेकर अधिक आश्वस्त नहीं रहते। कुछ दिनों की शूटिंग के बाद उनकी संलग्नता बढ़ती है। इस फिल्म में रणदीप हुडा ऐसा ही एहसास देते हैं। उनके परफारमेंस में एकरुपता और चढ़ाव नहीं है। इस फिल्म में सुगंधा की भूमिका में नंदना सेन अचंभित करती हैं। हिंदी फिल्मों की अधिकांश अभिनेत्रियां अपनी देह के प्रति सहज नहीं होतीं। अंग प्रदर्शन के दृश्यों में उनका संकोच निर्देशक की कल्पना को जकड़ता है। नंदना सेन में यह संकोच नहीं है। फिल्म कुछ दृश्यों में उनकी सहजता प्रभावित करती है। उन्होंने फिल्म की जरूरत को ध्यान में रखा है।इस फिल्म में गीत-संगीत की अधिक आवश्यकता नहीं थी। पार्श्व संगीत में कथ्य और विषय के समय और ध्वनि का ध्यान रखना चाहिए था। फिल्म का संगीत कमजोर है। फोटोग्राफी नयनाभिरामी है। शीर्षक ""गीत रंगरसिया का फीलर के तौर पर किया गया इस्तेमाल अखरता है। पढ़ेंः जब शर्म से पानी-पानी हो गई थीं आलिया भट्टपढ़ेंः एकता कपूर ने संजय दत्त को कोर्ट तक घसीटा, मांगे डेढ़ करोड़"
फिल्म रिव्यू: द शौकीन्स (3 स्टार),2.5," अजय ब्रह्मात्मजकिसी पुरानी फिल्म पर कोई नई फिल्म बनती है तो हम पहले ही नाक-भौं सिकोडऩे लगते हैं। भले ही अपने समय में वह फिल्म साधारण रही हो, लेकिन रीमेक की संभावना बनते ही पुरानी फिल्म क्लासिक हो जाती है। इस लिहाज से देखें तो बासु भट्टाचार्य की 'शौकीन' ठीक-ठाक फिल्म थी। उसे क्लासिक कहना उचित नहीं होगा। बहरहाल, पिछली फिल्म बंगाली लेखक समरेश बसु की कहानी पर आधारित थी। उसकी पटकथा बासु भट्टाचार्य और केका चटर्जी ने मिल कर लिखी थी। उसके संवाद हिंदी के मशहूर साहित्यकार शानी ने लिखी थी। फिल्म में अशोक कुमार, उत्पल दत्त और एके हंगल जैसे उम्दा कलाकार थे। इस बार फिल्म की कहानी,पटकथा और संवाद के क्रेडिट में तिग्मांशु धूलिया का नाम है। इसे निर्देशित किया है अभिषेक शर्मा ने। फिल्म की नायिका लीजा हेडन को अलग कर दें तो यह एनएसडी से निकली प्रतिभाओं की फिल्म है। हिंदी फिल्म इंडस्ट्री में एनएसडी की प्रतिभाओं के योगदान का आकलन अभी तक नहीं हुआ है। गौर करें तो इन प्रतिभाओं ने एक्टिंग की प्रचलित शैली को प्रभावित किया है। लेखन और निर्देशन में भी नई धाराएं खोली हैं। 'द शौकीन्स' एनएसडी की प्रतिभाओं का नया जमावड़ा और कार्य है। वैसे पिछली फिल्म में भी उत्पल दत्त और एके हंगल थिएटर की पृष्ठभूमि के थे। इस बार तीनों ही थिएटर से आए प्रशिक्षित अभिनेता हैं। अनुपम खेर, अन्नू कपूर और पीयूष मिश्रा में अन्नू कपूर का प्रदर्शन कमजोर रहा। वे कम फिल्में करते हैं, लेकिन जबरदस्त दोहराव के शिकार हैं। यह उनकी सीमा है या निर्देशक उनकी छवि या शैली दोहरा कर संतुष्ट हो जाते हैं। अनुपम खेर और पीयूष मिश्रा ने अपने किरदारों को समझा है। उन्होंने दृश्यों को अश्लील और फूहड़ नहीं होने दिया है। दोनों ने अपनी भूमिकाओं को शालीन रखा है। इसका श्रेय लेख-निर्देशक को भी मिलना चाहिए कि उन्होंने इस एडल्ट कॉमेडी को द्विअर्थी संवादों से बचाया है। बहुत आसानी से यह प्रचलित तरीके से अश्लील और भोंडी हो सकती थी। औरत को ऑब्जेक्ट के रूप में प्रस्तुत करना ही फिल्म का विषय है। इस संदर्भ में धूलिया और शर्मा का संयम दिखता है।पिछली फिल्म में तीनों बूढ़े गोवा गए थे। ग्लोबल समय में आर्थिक समृद्धि और अच्छे दिनों के दौर में तीनों मॉरीशस जाते हैं। मॉरीशस की लोकेशन से फिल्म में खूबसूरती आ गई है। सदियों पहले भारत से मॉरीशस गए बिहारी मजदूरों की वंशज है आहना। नए जमाने की बेफिक्र लड़की, जिसकी जिंदगी में इमोशनल उतार-चढ़ाव फेसबुक के लाइक और कमेंट से प्रभावित होता है। वह अक्षय कुमार की फैन है। 'द शौकीन्स' में अक्षय कुमार ने अपनी खिलाड़ी इमेज,समीक्षकों की धारणा और नेशनल अवॉर्ड की चाहत से अपना अच्छा मजाक उड़वाया है। अक्षय कुमार की जिंदगी के सच और फिल्म की कल्पना से अच्छा प्रहसन तैयार हुआ है। फिल्म के इस प्रहसन में बंगाली निर्देशक बने सुब्रत दत्ता ने उत्प्रेरक का काम किया है। संयोग से सुब्रत दत्ता भी एनएसडी के हैं। फिल्म अंत में नया मोड़ ले लेती है।अवधारणा की समानता के बावजूद इसे पुरानी 'शौकीन' की रीमेक के तौर पर देखने न जाएं तो अधिक आनंद आएगा। यह आज के दौर की फिल्म है। सभी कलाकारों और तकनीशियनों ने अच्छा काम किया है। कुछ कलाकारों के अभिनय में अवश्य दोहराव है। आत्ममुग्ध होने पर ऐसा होता है। कुछ समय पहले तक अनुपम खेर खुद को दाहरा रहे थे। अभी वे संभल गए हैं। इस फिल्म में लीजा हेडन, पीयूष मिश्रा और सुब्रत दत्ता की अतिरित तारीफ करनी होगी। तिग्मांशु धूलिया और अभिषेक शर्मा तो बधाई के पात्र हैं ही।पढ़ेंः जब शर्म से पानी-पानी हो गई थीं आलिया भट्टपढ़ेंः एकता कपूर ने संजय दत्त को कोर्ट तक घसीटा, मांगे डेढ़ करोड़"
फिल्म रिव्यू: रोर (डेढ़ स्टार), 1.5, अजय ब्रह्मात्मज पढ़ें: एक महीने तक नहाई नहीं ये अभिनेत्रीबाकी फिल्‍मों का रिव्‍यू पढ़ने के लिए यहां क्लिक करें
फिल्म रिव्यू: सुपर नानी (2 स्टार), 2, अमित कर्ण  आज रिलीज हुई दूसरी फिल्‍म का रिव्‍यू देखने के लिए क्लिक करेंपढ़ें: एक महीने तक नहीं नहाई ये हीरोइन
फिल्‍म रिव्‍यू: हैप्‍पी न्‍यू ईयर ( ढाई स्टार), ढाई , अजय ब्रह्मात्मज  पढ़ें: बंपर बुकिंग के साथ रिलीज हुई 150 करोड़ की हैप्‍पी न्‍यू ईयरपढ़ें: 24 घंटे में 9 लाख से ज्‍यादा लोगों ने देखा इस फिल्‍म का ट्रेलर
फिल्म रिव्यू: सोनाली केबल (2 स्टार),2.5,अजय ब्रह्मात्मज 
फिल्म रिव्यू: जिगरिया (डेढ़ स्टार), डेढ़, अजय ब्रह्मात्मज पढ़ें: इक्‍कीस तोपों की सलामी का रिव्‍यू पढ़ें: तमंचे का रिव्‍यू  
फिल्म रिव्यू: इक्कीस तोपों की सलामी (3 स्टार), तीन," अमित कर्णएडल्ट कॉमेडी के दौर में तंज कसने वाली फिल्म की भी अपनी ऑडिएंस है। 'फंस गए रे ओबामा', 'जॉली एलएलबी' और 'दो दूनी चार' उस मिजाज की स्तरीय फिल्में रही हैं। 'इक्कीस तोपों की सलामी' भी उसी तेवर और कलेवर की फिल्म है। फिल्म के कहानीकार राहिल काजी और निर्देशक रवींद्र गौतम भी अपने मकसद में सफल हुए हैं। फिल्म की यूएसपी उसका इमोशनल कार्ड है। वह कई मौकों पर दर्शकों के दिल को छूती है। वह साथ ही मुंबई शहर की जुझारू और लोगों की सहयोगी प्रवृत्ति भी दिखाती है। आज रिलीज हुई एक और फिल्‍म का रिव्‍यू देखने के लिए यहां क्लिक करेंपढ़ें: सैफ ने इलियाना को कपड़े उतारने के लिए कहा  "
फिल्म रिव्यू: तमंचे (3 स्टार), तीन, अजय ब्रह्मात्मज बाकी फिल्‍मों का रिव्‍यू पढ़ने के लिए यहां क्लिक करेंपढ़ें: जब सैफ ने इलियाना से कपड़े उतारने को कहा
फिल्‍म रिव्‍यू: हैदर (3.5 स्‍टार), 3.5,"अजय ब्रह्मात्मज स्टार: 3.51990 में कश्मीर में आम्र्ड फोर्सेज स्पेशल पॉवर एक्ट के लागू होने के बाद सेना के दमन और नियंत्रण से वहां सामाजिक और राजनीतिक स्थिति बेकाबू हो गई थी। कहते हैं कि कश्मीर के तत्कालीन हालात इतने बदतर थे कि हवाओं में नफरत तैरती रहती थी। पड़ोसी देश के घुसपैठिए मजहब और भारत विरोध केनाम पर आहत कश्मीरियों को गुमराह करने में सफल हो रहे थे। आतंक और अविश्वास के उस साये में पीर परिवार परस्पर संबंधों के द्वंद्व से गुजर रहा था। उसमें शामिल गजाला, हैदर, खुर्रम, हिलाल और अर्शिया की जिंदगी लहुलूहान हो रही थी और सफेद बर्फ पर बिखरे लाल छीटों की चीख गूंज रही थी। विशाल भारद्वाज की 'हैदर' इसी बदहवास दौर में 1995 की घटनाओं का जाल बुनती है। 'मकबूल' और 'ओमकारा' के बाद एक बार फिर विशाल भारद्वाज ने शेक्सपियर के कंधे पर अपनी बंदूक रखी है। उन्होंने पिछले दिनों एक इंटरव्यू में कहा कि प्रकाश झा ने अपनी फिल्मों में नक्सलवाद को हथिया लिया वर्ना उनकी 'हैदर' नक्सलवाद की पृष्ठभूमि में होती। जाहिर है विशाल भारद्वाज को 'हैदर' की पृष्ठभूमि के लिए राजनीतिक उथल-पुथल की दरकार रही होगी। अन्यथा प्रेम, घृणा, प्रतिशोध और प्रेम की कहानी 'हैदर' मुंबई के कारपोरेट और दिल्ली के पॉलिटिकल बैकड्रॉप में से रोचक तरीके से कही जा सकती है। शेक्सपियर का नाटक 'हैमलेट' होने और न होने के प्रश्न को स्थायी प्रासंगिकता देती है। दुनिया भर के फिल्मकार और रंगकर्मी इसे अपने संदर्भ और परिवेश में पेश करते हैं। विशाल भारद्वाज ने कश्मीर चुना है।विशाल भारद्वाज निस्संदेह अपनी पीढ़ी के समर्थ और संवेदनशील फिल्मकार हैं। बाजार और फैशन के दवाब से परे जाकर वे क्रिएटिव कट्टरता के साथ फिल्में बनाते हैं। अपनी फिल्मों के क्रिटिकल अप्रिसिएशन से संतुष्ट विशाल भारद्वाज को आम दर्शकों की कभी परवाह नहीं रही। इस मामले में वे आत्मनिष्ठ और आत्ममुग्ध फिल्मकार हैं। उनकी फिल्मों में भावना और संवेदना का घनत्व ज्यादा रहता है। कथ्य की इस सघनता से उनका शिल्प भी गाढ़ा और जटिल होता है। अच्छी बात है कि उनकी फिल्मों की अनेक व्याख्याएं हो सकती हैं। विशाल भारद्वाज 'हैदर' में भी सरल नहीं हैं। उन्होंने शेक्सपियर के 'हैमलेट' से प्रेरित 'हैदर' को और परतदार एवं जटिल बना दिया है।'हैदर' नायक हैदर के प्रतिशोध से ज्यादा गजाला की ग्लानि और दुविधा को लेकर चलती है। अंदर की आंच कम करने की सलाह देते पिता के कथन का मर्म गजाला की आत्मकथन में भी व्यक्त होता है, जब वह बेटे हैदर के सामने अपनी व्यथा जाहिर करती है। जाने-अनजाने फिल्म की मुख्य घटनाओं की वजह बनती गजाला अनायास हैदर से फिल्म की केंद्रीयता छीन लेती है। विशाल भारद्वाज ने 'हैमलेट' की अपनी प्रस्तुति में कुछ किरदार जोड़े हैं। उन्होंने नाटक की नाटकीयता के फिल्म के शिल्प में बखूबी ढाला है। रूहदार दिखता तो अलग किरदार है, लेकिन वह हैदर के पिता की रूह ही है। वही हैदर को इंतकाम केलिए प्रेरित करता है। खुर्रम की वासना और लालसा हैदर की मां पर फरेब डालती है। उसकी आंखों में गोली मार कर इंतकाम लेने के पिता के संदेश से सक्रिय हैदर प्रतिशोध की आग में कवि से हत्यारा बन जाता है।'हैदर' है तो 1995 के कश्मीर की पृष्ठभूमि पर, लेकिन फिल्म में उस साल की राजनीतिक घटनाओं का कोई रेफरेंस नहीं है। उस साल कश्मीर में विदेशी पर्यटकों की हत्या से लेकर चरार-ए-शरीफ की आगजनी जैसी बड़ी घटनाएं हुई थीं। 'हैदर' में कहीं भी उनका हवाला नहीं मिलता। फिल्म में 'अफ्सपा(आम्र्ड फोर्सेज स्पेशल पॉवर एक्ट) का चुत्जपा भर किया गया है। विशाल भारद्वाज की फिल्मों में लतीफे और मजाकिया किरदार भी रहते हैं। इस फिल्म में अभिनेता सलमान खान के प्रतिरूप बने दोनों सलमान और लतीफों पर हंसी तो आती है, मगर यह हंसी फिल्म के अभिप्राय को कमजोर करती है।बाकी फिल्‍मों का रिव्‍यू पढ़ने के लिए यहां क्लिक करें"
फिल्‍म रिव्‍यू : बैंग बैंग (2.5 स्‍टार), 2.5,"अजय ब्रह्मात्मज स्टार: 2.5 हॉलीवुड की फिल्म 'नाइट एंड डे' का अधिकार लेकर हिंदी में बनाई गई 'बैंग बैंग' पर आरोप नहीं लग सकता कि यह किसी विदेशी फिल्म की नकल है। हिंदी फिल्मों में मौलिकता के अभाव के इस दौर में विदेशी और देसी फिल्मों की रीमेक का फैशन सा चल पड़ा है। हिंदी फिल्मों के मिजाज के अनुसार यह थोड़ी सी तब्दीली कर ली जाती है। संवाद हिंदी में लिख दिए जाते हैं। दर्शकों को भी गुरेज नहीं होता। वे ऐसी फिल्मों का आनंद उठाते हैं। सिद्धार्थ आनंद की 'बैंग बैंग' इसी फैशन में बनी ताजा फिल्म है। इस फिल्म के केंद्र में देश के लिए काम कर रहे सपूत राजवीर की कहानी है। हर प्रकार से दक्ष और योग्य राजवीर एक मिशन पर है। हरलीन के साथ आने से लव और रोमांस के मौके निकल आते हैं। बाकी फिल्म में हाई स्पीड और हाई वोल्टेज एक्शन है। पूरी फिल्म एक के बाद एक हैरतअंगेज एक्शन दृश्यों से भरी है, जिनमें रितिक रोशन विश्वसनीय दिखते हैं। उनमें एक्शन दृश्यों के लिए अपेक्षित चुस्ती-फुर्ती है। उनके साथ कट्रीना कैफ भी कुछ एक्शन दृश्यों में जोर आजमाती है। वैसे उनका मुख्य काम सुंदर दिखना और अपनी मोहब्बत से राजवीर का हौसला बनाए रखना है। वह इस जिम्मेदारी को पिछली फिल्मों की तरह ही कुशलता से निभाती हैं।'बैंग बैंग' रितिक रोशन के प्रशंसकों के लिए है। उन्होंने इस अवतार में रितिक रोशन को नहीं देखा होगा। हालांकि रितिक रोशन 'धूम' सीरिज कर चुके हैं, फिर भी 'बैंग बैंग' को 'धूम' सीरिज की ही एक और फिल्म कहा जा सकता है। इस फिल्म के एक्शन दृश्यों की गति और स्फूर्ति के लिए रितिक रोशन को बधाई देनी होगी। थोड़ी कहानी होती और बाकी किरदारों को स्पेस मिला होता तो फिल्म रोमांचक होने के साथ रोचक भी हो जाती। बीच समुद्र के एक्शन दृश्यों में रितिक रोशन की चपलता देखते ही बनती है।बाकी फिल्‍मों का रिव्‍यू पढ़ने के लिए यहां क्लिक करेंपढ़ें: एक युवक ने पकड़ी रितिक की गर्दन और फिर..."
फिल्म रिव्यू: चारफुटिया छोकरे (डेढ़ स्टार), डेढ़, अजय ब्रह्मात्मज आज रिलीज हुई एक और फिल्‍म का रिव्‍यू पढ़ने के लिए यहां क्लिक करेंकिसी भी फिल्‍म का रिव्‍यू देखने के लिए यहां क्लिक करिए
फिल्म रिव्यू: देसी कट्टे (डेढ़ स्टार), डेढ़," अजय ब्रह्मात्मजआनंद कुमार की फिल्म 'देसी कट्टे' में अनेक विषयों को एक ही कहानी में पिरोने की असफल कोशिश की गई है। यह फिल्म दो दोस्तों की कहानी है, जो एक साथ गैंगवॉर, अपराध, राजनीति का दुष्चक्र, खेल के प्रति जागरूकता, समाज में बढ़ रहे अपराधीकरण आदि विषयों को टटोलने का प्रयास करती है। नतीजतन यह फिल्म किसी भी विषय को ढंग से पेश नहीं कर पाती। इसमें कलाकारों की भीड़ है। भीड़ इसलिए कि उन किरदारों को लेखक ने ठोस और निजी पहचान नहीं दी है। यही कारण है कि आशुतोष राणा, अखिलेंद्र मिश्रा, सुनील शेट्टी आदि के होने के बावजूद फिल्म बांध नहीं पाती। पढ़ें: देसी कट्टे के म्‍यूजिक लॉन्‍च पर खुलेआम चली पॉर्न फिल्‍मबाकी फिल्‍मों का रिव्‍यू पढ़ने के लिए यहां क्लिक करें"
फिल्‍म रिव्‍यू: दावत-ए-इश्‍क (2.5 स्‍टार), ढाई ,"अजय ब्रह्मात्मज   मुमकिन है यह फिल्म देखने के बाद स्वाद और खुश्बू की याद से ही आप बेचैन होकर किसी नॉनवेज रेस्तरां की तरफ भागें और झट से कबाब व बिरयानी का ऑर्डर दे दें। यह फिल्म मनोरंजन थोड़ा कम करती है, लेकिन पर्दे पर परोसे और खाए जा रहे व्यंजनों से भूख बढ़ा देती है। अगर हबीब फैजल की 'दावत-ए-इश्क में कुछ व्यंजनों का जिक्र भी करते तो फिल्म और जायकेदार हो जाती। हिंदी में बनी यह पहली ऐसी फिल्म है,जिसमें नॉनवेज व्यंजनों का खुलेआम उल्लेख होता है। इस लिहाज से यह फूड फिल्म कही जा सकती है। मनोरंजन की इस दावत में इश्क का तडक़ा लगाया गया है। हैदराबाद और लखनऊ की भाषा और परिवेश पर मेहनत की गई है। हैदराबादी लहजे पर ज्‍यादा मेहनत की गई है। लखनवी अंदाज पर अधिक तवज्‍जो नहीं है। हैदराबाद और लखनऊ के दर्शक बता सकेंगे उन्हें अपने शहर की तहजीब दिखती है या नहीं? हबीब फैजल अपनी सोच और लेखन में जिंदगी की विसंगतियों और दुविधाओं के फिल्मकार हैं। वे जब तक अपनी जमीन पर रहते हैं, खूब निखरे और खिले नजर आते हैं। मुश्किल और अड़चन तब आती है, जब वे कमर्शियल दबाव में आकर हिंदी फिल्मों की परिपाटी को ठूंसने की कोशिश करते हैं। 'दावत-ए-इश्क के कई दृश्यों में वे 'सांप-छदूंदर की स्थिति में दिखाई पड़ती है। उनकी वजह से फिल्म का अंतिम प्रभाव कमजोर होता है। इसी फिल्म में सच्‍चा प्यार पाने के बावजूद गुलरेज का भागना और कशमकश के बाद फिर से लौटना नाहक ही फिल्म को लंबा करता है। ऐसी संवेदनशील फिल्में संवेदना की फुहार के समय ही सिमट जाएं तो अधिक मर्मस्पर्शी हो सकती हैं। बेवजह का विस्तार कबाब में हड्डी की तरह जायके को बेमजा कर देता है। "
फिल्म रिव्यू: खूबसूरत (3.5 स्टार), साढ़े तीन, अजय ब्रह्मात्मज पढ़ें: इस फिल्‍म ने रिलीज होने से पहले ही कमा लिए 85 करोड़
फिल्‍म रिव्‍यू: फाइंडिंग फैनी (ढाई स्‍टार), ढाई ,अजय ब्रह्मात्मज स्टार: ढाई  पढ़ें: फाइंडिंग फैनी के प्रीमियर पर दीपिका को मिला रणवीर की मां का आशीर्वादआज रिलीज हुई बिपाशा की फिल्‍म क्रीचर का रिव्‍यू पढ़ने के लिए यहां क्लिक करें
फिल्म रिव्यू: क्रीचर (3 स्टार), तीन, अजय ब्रह्मात्मज बाकी फिल्‍मों का रिव्‍यू पढ़ने के लिए यहां क्लिक करेंपढ़ें: क्रीचर के इस हॉट वीडियो से बड़े पर्दे पर आग लगा रही हैं सुरवीन चावला
फिल्‍म रिव्‍यू: मैरी कॉम (4 स्‍टार), चार,अजय ब्रह्मात्मज  
फिल्म रिव्यू: राजा नटवरलाल (2.5 स्टार), ढाई," अजय ब्रह्मात्मज बाकी फिल्‍मों का रिव्‍यू पढ़ने के लिए यहां क्लिक करेंरियलिटी शो में एक लड़की ने जड़ा इमरान हाश्‍ामी को थप्‍पड़, क्लिक करके जानें क्‍यों"
फिल्‍म रिव्‍यू: मर्दानी (3 स्‍टार), तीन,"अजय ब्रह्मात्मज  यशराज फिल्म्स की प्रदीप सरकार निर्देशित 'मर्दानी' में रानी मुखर्जी मुंबई पुलिस के क्राइम ब्रांच की दिलेर पुलिस इंस्पेक्टर शिवानी शिवाजी राव की भूमिका निभा रही हैं। इस फिल्म का नाम शिवानी भी रहता तो ऐसी ही फिल्म बनती और दर्शकों पर भी ऐसा ही असर रहता। फिल्म का टाइटल 'मर्दानी' में अतिरिक्त आकर्षण है। यशराज फिल्म्स और प्रदीप सरकार ने महज इसी आकर्षण के लिए सुभद्रा कुमारी चौहान की मशहूर कविता 'खूब लड़ी मर्दानी वह तो झांसी वाली रानी थी' 'मर्दानी' शब्द ले लिया है। हिंदी फिल्मों के हाल-फिलहाल की फिल्मों से रेफरेंस लें तो यह 'दबंग' और 'सिंघम' की श्रेणी और जोनर की फिल्म है। फिल्मों की नायिका मर्दानी हो तो उसकी जिंदगी से रोमांस गायब हो जाता है। यहां रानी मुखर्जी पुलिस इंस्पेक्टर के साथ जिम्मेदार गृहिणी की भी भूमिका निभाती हैं। बतौर एक्टर स्क्रिप्ट की मांग के मुताबिक वह दोनों भूमिकाओं में सक्षम दिखने की कोशिश करती हैं। उन्हें बाल संवारने भी आता है। गोली चलाना तो उनकी ड्यूटी का हिस्सा है। उल्लेखनीय है कि किसी पुरुष पुलिस इंस्पेक्टर को फिल्मों में घरेलू काम करते हुए नहीं दिखाया जाता है, लेकिन वह महिला हो तो उसके क्रिया-कलाप में घरेलू काम दिखाए ही जाते हैं।अवधि-114 मिनट "
फिल्म रिव्यू: मैड अबाउट डांस (2.5 स्टार), ढाई," अजय ब्रह्मात्मज बाकी फिल्‍मों का रिव्‍यू पढ़ने के लिए यहां क्लिक करेंपढ़ें: इस फिल्‍म से मचा हड़कंप, रिलीज होने से पहले ही लगी रोक"
फिल्‍म रिव्‍यू: सिंघम रिटर्न्‍स (2.5 स्‍टार), ढाई,"अजय ब्रह्मात्मज स्टार: ढाई अजय देवगन के लिखी और रची गई 'सिंघम रिटर्न्‍स' उनकी छवि और खूबियों का इस्तेमाल करती है। अपनी गर्जना, एक्शन और द्वंद्व जाहिर करने में वे सफल रहे हैं। अमोल गुप्ते और जाकिर हुसैन के किरदारों की सीमाएं हैं। फिर भी वे निराश नहीं करते। करीना कपूर के हिस्से जो आया है, उसे उन्होंने ईमानदारी से निभा दिया है। 'सिंघम रिटर्न्‍स' में मारधाड़ और गोलीबारी ज्यादा है। खासकर उनकी आवाज ज्यादा और ऊंची है। "
फिल्‍म रिव्‍यू: एंटरटेनमेंट (2 स्‍टार), दो," अजय ब्रह्मात्मज फरहाद-साजिद ने रोहित शेट्टी की फिल्में लिखी हैं। अब्बास-मस्तान की तरह वे दोनों भी सहोदर भाई हैं। वे लतीफों को दृश्य बनाने में माहिर हैं, जिन्हें रोहित शेट्टी रोचक, रंगीन और झिलमिल तरीके से चित्रित करते हैं। 'गोलमाल' से 'चेन्नई एक्सप्रेस' तक के कामयाब सफर वे इस प्रकार के मनोरंजन में सिद्धहस्त हो गए हैं। फरहाद-साजिद ने रोहित शेट्टी के काम को करीब से देखा है, क्योंकि वे उस टीम का अविभाज्य हिस्सा हैं। फिल्मों से जुड़े सभी व्यक्तियों की अंदरूनी ख्वाहिश रहती है कि वह किसी दिन निर्देशक की कुर्सी पर बैठे। फरहाद-साजिद की इस ख्वाहिश को अक्षय कुमार ने हवा दी। फरहाद-साजिद ने सीने से लगा कर रखी स्क्रिप्ट निकाली और नतीजा 'एंटरटेनमेंट' के रूप में सामने आया। 'एंटरटेनमेंट' देखते हुए लग सकता है कि यह रोहित शेट्टी और साजिद खान की शैली की किसी पुरानी फोटोस्टेट मशीन से मिश्रित जेरोक्स कॉपी है, जिसमें स्याही की काली लकीर आ गए हैं और कुछ टेक्स्ट गायब हैं।बाकी फिल्‍मों का‍ रिव्‍यू देखने के लिए यहां क्लिक करेंक्लिक करके देखें, एंटरटेनमेंट की तस्‍वीरें"
फिल्म रिव्यू: किक (3 स्टार), तीन," अजय ब्रह्मात्मजकुछ फिल्में समीक्षाओं के परे होती हैं। सलमान खान की इधर की फिल्में उसी श्रेणी में आती हैं। सलमान खान की लोकप्रियता का यह आलम है कि अगर कल को कोई उनकी एक हफ्ते की गतिविधियों की चुस्त एडीटिंग कर फिल्म या डाक्यूमेंट्री बना दे तो भी उनके फैन उसे देखने जाएंगे। ब्रांड सलमान को ध्यान में रख कर बनाई गई फिल्मों में सारे उपादानों के केंद्र में वही रहते हैं। साजिद नाडियाडवाला ने इसी ब्रांड से जुड़ी कहानियों, किंवदंतियो और कार्यों को फिल्म की कहानी में गुंथा है। मूल तेलुगू में 'किक' देख चुके दर्शक बता सकेगे कि हिंदी की 'किक' कितनी भिन्न है। सलमान खान ने इस 'किक' को भव्यता जरूर दी है। फिल्म में हुआ खर्च हर दृश्य में टपकता है। अवधि: 146 मिनटबाकी फिल्‍मों के रिव्‍यू पढ़ने के लिए यहां क्लिक करेंअगर किक ने तोड़ दिए ये रिकॉर्ड तो बॉलीवुड के बादशाह बन जाएंगे सलमान खान"
फिल्‍म रिव्‍यू:  पिज्जा ( 3 स्‍टार),2.5,"अजय ब्रह्मात्मज।  निर्माता बिजॉय नांबियार और निर्देशक अक्षय अक्किनेनी की फिल्म 'पिज्जा' तमिल में बन चुकी इसी नाम की फिल्म की रीमेक है। अक्षय अक्किनेनी ने हिंदी दर्शकों के लिहाज से स्क्रिप्ट में कुछ बदलाव किए हैं। उन्होंने अपने कलाकारों अक्षय ओबरॉय और पार्वती ओमनाकुट्टन की खूबियों व सीमाओं को ध्यान में रखते हुए कथा बुनी है। 'पिज्जा' हॉरर फिल्म है, इसलिए हॉरर फिल्म के लिए जरूरी आत्मा, भूत-प्रेत, खून-खराबा सारे उपादानों का इस्तेमाल किया गया है। अक्षय की विशेषता कह सकते हैं कि वे इन उपादानों में रमते नहीं हैं। बस आवश्यकता भर उनका इस्तेमाल कर अपनी कहानी पर टिके रहते हैं।फिल्‍मों का रिव्‍यू पढ़ने के लिए यहां क्लिक करें"
फिल्‍म रिव्‍यू: हेट स्‍टोरी 2 (3 स्‍टार), तीन,"अजय ब्रह्मात्मज। यह पिछली फिल्म की सीक्वल नहीं है। वैसे यहां भी बदला है। फिल्म की हीरोइन इस मुहिम में निकलती हैं और कामयाब होती हैं। विशाल पांड्या की 'हेट स्टोरी 2' को 'जख्मी औरत' और 'खून भरी मांग' जैसी फिल्मों की विधा में रख सकते हैं। सोनिका अपने साथ हुई ज्यादती का बदला लेती है। विशाल पांड्या ने सुरवीन चावला और सुशांत सिंह को लेकर रोचक कहानी बुनी है। फिल्म की सबसे बड़ी खूबी है कि अंत तक यह जिज्ञासा बनी रहती है कि वह मंदार से प्रतिशोध कैसे लेगी? क्लिक करके जानिए, इस मशहूर टीवी शो में क्‍यों हुई हेट स्‍टोरी 2 के सितारों की एंट्री बैनबाकी फिल्‍मों का रिव्‍यू पढ़ने के लिए यहां क्लिक करें "
फिल्म रिव्यू: हंप्टी शर्मा की दुल्हनिया (3 स्‍टार), तीन।,अजय ब्रह्मात्मज। हिदी फिल्मों की नई पीढ़ी का एक समूह हिंदी फिल्मों से ही प्रेरणा और साक्ष्य लेता है। करण जौहर की फिल्मों में पुरानी फिल्मों के रेफरेंस रहते हैं। पिछले सौ सालों में हिंदी फिल्मों का एक समाज बन गया है। युवा फिल्मकार जिंदगी के बजाय इन फिल्मों से किरदार ले रहे हैं। नई फिल्मों के किरदारों के सपने पुरानी फिल्मों के किरदारों की हकीकत बन चुके हरकतों से प्रभावित होते हैं। शशांक खेतान की फिल्म 'हंप्टी शर्मा की दुल्हनिया' आदित्य चोपड़ा की फिल्म 'दिलवाले दुल्हनिया ले जाएंगे' की रीमेक या स्पूफ नहीं है। यह फिल्म सुविधानुसार पुरानी फिल्म से घटनाएं लेती है और उस पर नए दौर का मुलम्मा चढ़ा देती है। शशांक खेतान के लिए यह फिल्म बड़ी चुनौती रही होगी। उन्हें पुरानी फिल्म से अधिक अलग नहीं जाना था और एक नई फिल्म का आनंद भी देना था। अवधि: 134 मिनटबाकी फिल्‍मों का रिव्‍यू पढ़ने के लिए यहां क्लिक करें
फिल्म रिव्यू: बॉबी जासूस (3.5 स्‍टार),2.5,  बाकी फिल्‍मों का रिव्‍यू देखने के लिए यहां क्लिक करें 
फिल्म रिव्यू: लेकर हम दीवाना दिल (2 स्‍टार), दो, दक्षिण मुंबई और दक्षिण दिल्ली के युवक-युवतियों के लिए बस्तर और दांतेवाड़ा अखबारों में छपे शब्द और टीवी पर सुनी गई ध्वनियां मात्र हैं। फिल्म के लेखक और निर्देशक भी देश की कठोर सच्चाई के गवाह इन दोनों स्थानों के बारे में बगैर कुछ जाने-समझे फिल्म में इस्तेमाल करें तो संदर्भ और मनोरंजन भ्रष्ट हो जाता है। 'लेकर हम दीवाना दिल' में माओवादी समूह का प्रसंग लेखक-निर्देशककी नासमझी का परिचय देता है। मुंबई से भागे प्रेमी युगल संयोग से यहां पहुंचते हैं और माओवादियों की गिरफ्त में आ जाते हैं। माओवादियों ने एक फिल्म यूनिट को भी घेर रखा है। उन्हें छोडऩे के पहले वे उनसे एक आइटम सॉन्ग की फरमाइश करते हैं। हिंदी फिल्मों में लंबे समय तक आदिवासियों और बंजारों का कमोबेश इसी रूप में इस्तेमाल होता रहा है। माओवादी 21वीं सदी की हिंदी फिल्मों के आदिवासी और बंजारे हैं।  
फिल्म रिव्यू: एक विलेन (3 स्टार), तीन, अजय ब्रह्मात्मजअवधि: 129 मिनट बाकी फिल्‍मों का रिव्‍यू देखने के लिए यहां क्लिक करें 
फिल्म रिव्यू: हमशकल्स (1 स्टार), एक,"अजय ब्रह्मात्मज साजिद खान की 'हमशकल्स' वास्तव में हिंदी फिल्मों के गिरते स्तर में बड़बोले 'कमअकल्स' के फूहड़ योगदान का ताजा नमूना है। इस फिल्म में पागलखाने के नियम तोडऩे की एक सजा के तौर पर साजिद खान की 'हिम्मतवाला' दिखायी गयी है। भविष्य में कहीं सचमुच 'हमशकल्स' दिखाने की तजवीज न कर दी जाए। साजिद खान जैसे घनघोर आत्मविश्वासी इसे फिर से अपनी भूल मान कर दर्शकों से माफी मांग सकते हैं, लेकिन उनकी यह चूक आम दर्शक के विवेक को आहत करती है। बचपना और बचकाना में फर्क है। फिल्मों की कॉमेडी में बचपना हो तो आनंद आता है। बचकाने ढंग से बनी फिल्म देखने पर आनंद जाता है। आनंद जाने से पीड़ा होती है। 'हमशकल्स' पीड़ादायक फिल्म है।साजिद खान ने प्रमुख किरदारों को तीन-तीन भूमिकाओं में रखा है। तीनों हमशकल्स ही नहीं, हमनाम्स भी हैं यानी उनके एक ही नाम हैं। इतना ही नहीं उनकी कॉमेडी भी हमशक्ली है। ये किरदार मौके-कुमौके हमआगोश होने से नहीं हिचकते। डायलॉगबाजी में वे हमआहंग (एक सी आवाजवाले) हैं। उनकी सनकी कामेडी के हमऔसाफ (एकगुण) से खिन्नता और झुंझलाहट बढ़ती है। 'हमशकल्स' में कलाकारों और निर्माता-निर्देशक की हमखयाली और हमखवासी से कोफ्त हो सकती है। हिंदी फिल्मों के ये हमजौक और हमजल्सा हुनरबाज हमदबिस्तां(सहपाठी) लगते हैं। सच कहूं तो उन्हें दर्शकों से कोई हमदर्दी नहीं है। इस मायने में साजिद खान की हमशीर (बहन) फराह खान ज्यादा काबिल और माकूल डायरेक्टर हैं। फिर भी साजिद खान की हमाकत (मूर्खता) देखें कि उन्होंने इस फिल्म को किशोर कुमार और जिम कैरी जैसे हुनरमंद कलाकारों को समर्पित किया है और परोसा है कॉमेडी के नाम पर फूहड़ मनोरंजन। भला किशोर कुमार और साजिद खान मनोरंजन के हमरंगी हो सकते हैं?'हमशकल्स' में सैफ अली खान, रितेश देशमुख और राम कपूर हैं। इन तीनों में केवल रितेश देशमुख अपनी काबिलियत से सुकून देते हैं। यहां तक कि लड़कियों का रूप धारण करने पर भी तीनों में केवल वही अपने नाज-ओ-अंदाज से लड़कीनुमा लगते हैं। सैफ अली खान ने पहली बार ऐसी कॉमेडी की है। अफसोस कि उन्हें केवल जीभ निकालने और पुतलियों को नाक के समीप लाना ही आता है। चेहरे पर उम्र तारी है। उनके लिए बच्चा, कुत्ता, समलैंगिक और लड़की बनना भी भारी है। मार्के की बात है कि किसी भी स्थिति-परिस्थिति में उनके बाल नहीं बिगड़ते। राम कपूर का इस्तेमाल इनकी प्रतिभा से अधिक डीलडौल के लिए हुआ है। बिकनी में वे बर्दाश्त के बाहर हो गए हैं। फिल्म की अभिनेत्रियां साजिद खान की अन्य फिल्मों की तरह केवल नाच-गाने और देहदर्शन के लिए हैं। तमन्ना भाटिया, ईशा गुप्ता और बिपाशा बसु को कुछ दृश्य और संवाद भी मिल गए हैं। फिल्म पूरी होने के बाद बिपाशा बसु का एंड प्रोडक्ट से क्यों मोहभंग हुआ था? उनके बयान का औचित्य समझ में नहीं आता। फिल्म शुरुआत से अंत तक निकृष्ट है। यह बात तो शूटिंग आरंभ होते ही समझ में आ गई होगी। बहरहाल, इस निम्नस्तरीय फिल्म में भी कॉमेडी के नाम पर दी गई घटिया हरकतों के बावजूद सतीश शाह की मौजूदगी तारीफ के काबिल है।इतना ही नहीं। यह फिल्म 159 मिनट से अधिक लंबी है। बेवकूफियों का सिलसिला खत्म ही नहीं होता। हंसी लाने की कोशिश में गढ़े गए लतीफों और दृश्य मुंबइया भाषा में दिमाग का दही करते रहते हैं। दर्शकों के दिमाग के साथ धैर्य की भी परीक्षा लेती है 'हमशकल्स'। अगर आप नीली दवा पीकर आदमी के भौंकने और कुत्तों जैसी हरकतें करने पर बार-बार हंस सकते हैं, बड़ों के बच्चों जैसे तुतलाने पर मुस्कराने लगते हों और दो दृश्यों के बीच कोई संबंध या तर्क न खोजते हों तो आप 'हमशकल्स' देख सकते हैं। अन्यथा मनोरंजन के नाम पर तिगुना उत्पीडऩ हो सकता है।अवधि-159 मिनटबाकी फिल्‍मों का रिव्‍यू पढ़ने के लिए यहां क्लिक करें"
फिल्म रिव्यू: फगली (3 स्‍टार), तीन,"प्रमुख कलाकार: मोहित मारवाह, किआरा आडवाणी, विजेंदर सिंह, जिम्मी शेरगिल और आरफी लांबा। निर्देशक: कबीर सदानंद संगीतकार: यो यो हनी सिंह, प्रशांत वध्याकर और रफ्तार एंड बादशाह। स्टार: तीन [अजय ब्रह्मात्मज] स्वाभाविक है कि 'फगली' देखते समय उन सभी फिल्मों की याद आए, जिनमें प्रमुख किरदार नौजवान हैं। कबीर सदानंद की 'फगली' और अन्य फिल्मों की समानता कुछ आगे भी बढ़ती प्रतीत हो सकती है। दरअसल, इस विधा की फिल्मों के लिए आवश्यक तत्वों का कबीर ने इस्तेमान तो किया है, लेकिन उनका अप्रोच और ट्रीटमेंट अलग रहा है। 'फगली' की यह खूबी है कि फिल्म का कोई भी किरदार नकली और कागजी नहीं लगता। 'फगली' इस देश के कंफ्यूज और जोशीले नौजवानों की कहानी है। देव, देवी, गौरव और आदित्य जैसे किरदार बड़े शहरों में आसानी से देखे जा सकते हैं। ईमानदारी और जुगाड़ के बीच डोलते ये नौजवान समय के साथ बदल चुके हैं। वे बदते समय के अनुसार सरवाइवल के लिए छोटे-मोटे गलत तरीके भी अपना सकते हैं। ऐसी ही एक भूल में वे भ्रष्ट पुलिस अधिकारी आरएस चौटाला की चपेट में आ जाते हैं। यहां से उनकी नई यात्रा आरंभ होती है। मुश्किल परिस्थिति से निकलने और आखिरकार जूझने के उनके तरीके से असहमति हो सकती है, लेकिन उनके जज्बे से इंकार नहीं किया जा सकता। वास्तव में निराशा से उपजे इस उपाय पर विचार की जरूरत है कि क्यों देश का नौजवान आत्महंता रास्ता अख्तियार करता है? और दुस्साहसी हो जाते हैं। 'फगली' नौजवानों की मौज-मस्ती से आगे की फिल्म है। वे सभी समाज के विभिन्न तबकों से आए यूथ हैं, जो अपने सपनों को आकार देना चाहते हैं। एक छोटी सी बात पर अडऩे के साथ ही उनकी भिडं़त सिस्टम से हो जाती है। सिस्टम की क्रूरता समझने में उन्हें थोड़ा वक्त लगता है। कबीर सदानंद ने 'फगली' में किसी व्यक्ति के बजाए उस समूह की कहानी कही है, जिसके प्रतिनिधि देव, देवी गौरव और आदित्य हैं। आर एस चौटाला की भूमिका में जिमी शेरगिल ने शुरू से अंत तक किरदार में रहे हैं। उनके संवाद और व्यवहार में किरदार की कुटिलता जाहिर होती है। वे इस पीढ़ी के एक उम्दा अभिनेता हैं,जो सहयोगी किरदारों में खर्च हो रहे हैं। 'फगली'के नए कलाकारों में कियारा आडवाणी आकर्षित करती हैं। लेखक-निर्देशक ने उन्हें अपनी प्रतिभा दिखाने के पर्याप्त अवसर दिए हैं। उन्होंने इन अवसरों को हाथ से नहीं जाने दिया है। अन्य कलाकारों को भी लेखक-निर्देशक ने अवसर दिया है, लेकिन मोहित मारवा और विजेन्द्र सिंह चूक गए हैं। अरफी लांबा फिर भी कुछ दृश्यों में प्रभावित करते हैं। कबीर सदानंद ने हिंदी फिल्मों के प्रचलित ढांचे में ही कुछ नया करने का प्रयास किया है। निश्चित ही उन पर समकालीन श्रेष्ठ फिल्मों का प्रभाव है, लेकिन वे नकलची नहीं है। उन्होंने दृश्यों, संवादों और मुहावरों में नवीनता बरती है। 'फगली' का गीत-संगीत सराहनीय है। अवधि - 136 मिनट "
फिल्म रिव्यू: हॉलीडे (3.5 स्टार), साढ़े तीन।," मुंबई (अजय ब्रह्मात्मज)प्रमुख कलाकार: अक्षय कुमार, सोनाक्षी सिन्हा, गोविंदा और सुमित राघवन।निर्देशक: एआर मुरूगदास।संगीतकार: प्रीतमस्टार: साढ़े तीन।हालांकि मुरूगादास ने तमिल में 'थुपक्की' बना ली थी, लेकिन यह फिल्म हिंदी में सोची गई थी। मुरूगादास इसे पहले हिंदी में ही बनाना चाहते थे। अक्षय कुमार की व्यस्तता कमी वजह से देर हुई और तमिल पहले आ गई। इसे तमिल की रीमेक कहना उचित नहीं होगा। फिल्म के ट्रीटमेंट से स्पष्ट है कि 'हॉलीडे' पर तमिल फिल्मों की मसाला मारधाड़, हिंसा और अतिशयोक्तियां का प्रभाव कम है। 'हॉलीडे' हिंदी फिल्मों के पॉपुलर फॉर्मेट में ही किया गया प्रयोग है।अवधि- 170 मिनटबाकी फिल्‍मों का रिव्‍यू पढ़ने के लिए यहां क्लिक करें"
फिल्म रिव्यू: मछली जल की रानी है (2.5 स्टार), ढाई ,"अजय ब्रह्मात्मज, मुंबई। प्रमुख कलाकार: भानु उदय, स्वरा भास्कर, मुरली शर्मा, दीपराज राणा निर्देशक: देवालय राय  संगीतकार: अमित शर्मा स्टार: ढाई  फिल्म मछली जल की रानी है के पोस्टर पर लिखा है 'यह बच्चों की नहीं, बड़ों की फिल्म है'। यह हिदायत जरूरी है, क्योंकि टाइटल में बच्चों की फिल्म का आकर्षण है। निर्देशक देवालय राय ने कहानी, किरदार व परिवेश के स्तर पर हॉरर फिल्मों की परंपरा में कुछ नया करने का प्रयास किया है। हॉरर फिल्मों की चुनौती है दर्शकों को चौंकाना और उन्हें अप्रत्याशित हादसों के लिए तैयार रखना। देवालय इस चुनौती को समझते हैं। आयशा और उदय नवदंपति हैं। उनकी एक बेटी भी है। एक बार हंसी-मजाक में आयशा की तेज ड्राइविंग से दुर्घटना में एक लड़की मारी जाती है। आयशा उस हादसे को दिमाग से नहीं निकाल पाती। इस बीच, उदय का ट्रांसफर जबलपुर हो जाता है। दोनों को लगता है कि नई जगह पर वे खुशहाल रहेंगे। वहां पहुंचने पर नई अज्ञात हरकतें आरंभ होती हैं। आयशा को संदेह होता है कि घर में कुछ गड़बड़ है। आयशा की संदेह को उदय उसका वहम मानता है, लेकिन एक समय के बाद स्थितियां बेकाबू हो जाती है। फिर तांत्रिक उग्र प्रताप की मदद लेनी पड़ती है। देवायल राय डर को बुनने में ज्यादा वक्त लेते हैं। आरंभिक प्रसंग पूरी तरह से बांध नहीं पाते। उनमें ढीलापन है। प्रेतात्मा का प्रसंग आ जाने पर फिल्म पूरी तरह से स्वरा भास्कर पर निर्भर करती है। स्वरा के लिए ऐसे किरदार को निभाना आसान नहीं रहा होगा। उन्होंने आयशा के मन में बैठे डर और फिर प्रेतात्मा से आवेशित होने के बाद के भावों को अच्छी तरह व्यक्त किया है। इस फिल्म में स्वरा ने साबित किया है कि अगर उन्हें बहन और दोस्त से बड़ी भूमिकाएं मिलें तो वह उन्हें सहजता से निभा सकती हैं। इस बार उन्हें पर्दे पर गाने-नाचने का भी मौका मिला है। अन्य कलाकारों में केवल दीपराज राणा तांत्रिक की भूमिका में प्रभावित करते हैं। उन्होंने इस किरदार के लिए आवश्यक ऊर्जा व आवाज का सुंदर संयोग किया है। पड़ोसी की छोटी भूमिका में मुरली शर्मा निराश नहीं करते। अच्छी बात है कि देवालय ने हॉरर में किसी और तत्व का मिश्रण नहीं किया है।  अवधि - 120 मिनट"
फिल्म रिव्यू: फिल्मिस्तान (4 स्टार), चार,"मुंबई (अजय ब्रह्मात्मज) प्रमुख कलाकार: शारिब हाशमी, इनामुलहक और कुमुद मिश्रा।निर्देशक: नितिन कक्कड़संगीतकार: अरिजीत दत्तास्टार: चारअवधि-117 मिनटआज रिलीज हुई अक्षय कुमार की फिल्‍म 'हॉलीडे' का रिव्‍यू पढ़ने के लिए यहां क्लिक करेंबाकी फिल्‍मों का रिव्‍यू देखने के लिए यहां क्लिक करें"
फिल्म रिव्यू: सिटीलाइट्स (4 स्टार), चार," मुंबई (अजय ब्रह्मात्मज)।प्रमुख कलाकार: राजकुमार राव, पत्रलेखा और खुशबू उपाध्याय।निर्देशक: हंसल मेहतासंगीतकार: जीत गांगुलीस्टार: चारइस फिल्म के कई दृश्य अभिनय का पाठ बन सकते हैं।और हां, चालू और उत्तेजक फिल्मों के लिए महेश भट्ट से नाराज प्रशंसकों यह फिल्म सुकून देगी कि वे पुरानी राह पर लौटे हैं।अवधि-126 मिनट"
फिल्म रिव्यू: कुक्कू माथुर की झंड हो गई (1 स्टार), एक।,"मुंबई (अजय ब्रह्मात्मज)। प्रमुख कलाकार: सिद्धार्थ गुप्ता, अमित स्याल, सिमरन कौर मुंडी और पल्लवी बत्रा।निर्देशक: अमन सचदेवा।संगीतकार: मिकी मैकक्लीअरी, पलाश सेन और आनंद बाजपेई।स्टार: एक।अवधि: 109 मिनटबाकी फिल्‍मों का रिव्‍यू देखने के लिए यहां क्लिक करें"
फिल्म रिव्यू : कोचडयान (3.5 स्टार), साढ़े तीन ,"मुंबई (अजय ब्रह्मात्मज)। प्रमुख कलाकार: रजनीकांत, दीपिका पादुकोण, आर सरत कुमार और जैकी श्रॉफ। निर्देशक: सौंदर्या आर अश्रि्वन। संगीतकार: एआर रहमान। स्टार: साढ़े तीन  मुंबई। फिल्म निर्माण के हर केंद्र में मसाला एंटरटेनमेंट पर जोर है। अगर आप के पास पापुलर स्टार हैं तो किसी प्रकार के प्रयोग की जरूरत ही नहीं महसूस होती। रजनीकांत की बेटी सौंदर्या आर अश्विन ने 'कोचडयान' में इस सुरक्षा कवच को तोड़ दिया है। उन्होंने परफारमेंस कैप्चरिंग तकनीक में सुपरस्टार रजनीकांत को लेकर 'कोचडयान' का निर्देशन किया है। यहां रजनीकांत अपने अंदाज और स्टाइल में हैं,लेकिन एनिमेटेड रूप में। धैर्य, मेहनत और सोच से बनाई गई यह फिल्म भारतीय फिल्मों के इतिहास में एक नई पहल है। पहली कोशिश की हिम्मत की तारीफ होनी ही चाहिए। सौंदर्या ने 'कोचडयान' में तकनीक और टैलेंट का सही उपयोग किया है। सौंदर्या आर अश्रि्वन ने स्पष्ट किया था कि यह एक काल्पनिक कहानी है। कोचडयान और उनके बेटों राणा और धर्मा को लेकर गुंथी हुई कहानी में राष्ट्रप्रेम और प्रजाहित पर जोर दिया गया है। परिवेश के मुताबिक दो राष्ट्रों कलिंगपुर और कोट्टायपट्टनम के द्वेष और कलह के बीच राणा के योद्धा व्यक्तित्व,राजनीति और राष्ट्रप्रेम को भव्य तरीके से चित्रित किया गया है। राजकुमारी वदना से प्रेम की कहानी साथ चलती है।  फिल्म मुख्य रूप से तकनीक पर आधारित है। कलाकारों की मेहनत पर्दे पर नहीं दिखती, क्योंकि तकनीक के माध्यम से उन्हें एनिमेटेड किरदारों में बदल दिया गया है। संभव है कुछ दर्शक जेम्स कैमरून की फिल्म 'अवतार' की तुलना में 'कोचडयान' को निम्न और कमजोर पाएं, लेकिन कमियों के बावजूद इस फिल्म का महत्व कम नहीं होता। भारतीय फिल्मों में यह पहली कोशिश है। रजनीकांत, दीपिका पादुकोण, जैकी श्रॉफ और अन्य कलाकारों के सहयोग से सौंदर्या का सपना साकार हुआ है। फिल्म के आरंभ में अमिताभ बच्चन की उक्ति 'कोचडयान के पहले और बाद का सिनेमा' अतिशयोक्ति लग सकती है, लेकिन इस तथ्य से इंकार नहीं किया जा सकता कि रजनीकांत जैसे लोकप्रिय स्टार के साथ सौंदर्या ने उल्लेखनीय प्रयोग किया है। ऐसे प्रयोग के लिए लोकप्रिय स्टार का होना जरूरी था।  फिल्म के रंग को लेकर एक सवाल हैं? क्या इसे रंगीन और चमकदार रखने में कोई तकनीकी दिक्कत थी। फिल्म का सलेटी और गाढ़ा रंग कुछ दृश्यों के बाद आंखों को भारी लगने लगता है। इस फिल्म का पूर्ण आनंद '3 डी' में ही लिया जा सकता है। रजनीकांत के प्रशंसकों के लिए उनके मैनरिज्म, चाल-ढाल और डांस का 'कोचडयान' में उपयोग किया गया है। फिल्म के विषय और परिवेश के मुताबिक तलवार उछल कर हाथ में आ जाती है। हां,नृत्यों के एनीमेशन में पूरी लचक नहीं आ सकी है, लेकिन युद्ध के व्यापक दृ़श्यों में रोमांच बढ़ता है। 'कोचडयान' में गानों की संख्या यादा लगती है। हर भाव के गीत एक के बाद एक आने से ड्रामा कम होता है। 'कोचडयान' सौदर्या आर अश्रि्वन के क्रिएटिव साहस का सफल परिणाम है। इस फिल्म को देखना अलग किस्म के नए सिनेमाई अनुभव से गुजरना है।  अवधि - 120 मिनट"
फिल्म रिव्यू: हीरोपंती (2.5 स्टार), ढाई।,"मुंबई (अजय ब्रह्मात्मज)। प्रमुख कलाकार: टाइगर श्रॉफ, कृति सैनन और विक्रम सिंह। निर्देशक: सब्बीर खान।  संगीतकार: साजिद-वाजिद और मंज मुसिक। स्टार: ढाई। जैकी श्रॉफ के बेटे टाइगर श्रॉफ को केंद्र में रख कर बनी निर्माता साजिद नाडियाडवाला की साबिर खान निर्देशित 'हीरोपंती' का एक ही मकसद है सिर्फ और सिर्फ टाइगर श्रॉफ की खूबियों को दिखाना। इन दिनों हिंदी फिल्मों में हीरो के परफॉर्मेस को जांचने-परखने का तरीका एक्शन और डांस रह गया है। ड्रामा और इमोशन के दृश्य उन्हें कम से कम दिए जाते हैं। 'हीरोपंती' में टाइगर श्रॉफ अपनी मचलती मांसपेशियों और चुस्त देहयष्टि के साथ मौजूद हैं। डांस सिक्वेंस में भी उनकी चपलता आकर्षित करती है। कमी है तो सिर्फ एक्टिंग में, संवाद अदायगी में स्पष्टता नहीं है और हर इमोशन में चेहरे का भाव एक सा ही बना रहता है। बतौर अभिनेता टाइगर को अभी काफी मेहनत करनी होगी।  'हीरोपंती' अंतर्निहित कमियों और खूबियों के साथ एंटरटेन करती है, क्योंकि लंबे समय के बाद पर्दे पर दिख रहे हीरो के स्टंट में विश्वसनीयता है। एक्शन के सभी दृश्यों में टाइगर श्रॉफ के आत्मविश्वास और दक्षता की झलक है। एक्शन डायरेक्टर ने इन दृश्यों को हैरतअंगेज नहीं रखा है। इसी प्रकार गानों के फिल्मांकन में टाइगर श्रॉफ के नृत्य कौशल का सही उपयोग किया गया है। डांस में वे रितिक रोशन की तरह सिद्ध हैं। एक्टिंग के मामले में एक प्रकाश राज के अलावा टाइगर श्रॉफ के इर्द-गिर्द कोई अनुभवी कलाकार नहीं है, इसलिए ज्यादा ध्यान नहीं जाता। इस फिल्म की बड़ी कमी लेखन है। हरियाणा और दिल्ली के आसपास के जाट बहुत इलाके की पृष्ठभूमि में एक ऐसे चौधरी परिवार की कहानी चुनी गई है, जहां प्रेम स्त्रियों के लिए ही नहीं पुरुषों के लिए भी वर्जित है। ऐसे माहौल में शादी के मंडप से चौधरी की बड़ी बेटी अपने प्रेमी के साथ भाग जाती है। चौधरी बेटी की तलाश में बेटी के प्रेमी के दोस्तों को बंदी बना लेता है। उनमें से एक बबलू भी है। जब लोग उससे कहते हैं कि वह हीरोपंती क्यों करता है तो उसका जवाब होता है-'सब को आती नहीं, मेरी जाती नहीं।' पूरी फिल्म में यह संवाद बार-बार दोहराया जाता है। अगर फिल्म के नायक के किरदार और उसके मिजाज एवं रवैए को देखें तो स्पष्ट हो जाएगा कि हीरोपंती का मतलब निर्भीक और संतुलित व्यवहार है। फिल्म का नायक किसी प्रकार की उच्छृंखलता नहीं दिखाता। वह प्रेमिका के पिता से हमदर्दी रखता है। फिल्म बाप-बेटी के संबंध और बेटी के भाग जाने से अपमानित हुए पिता की व्यथा और दर्द को भी व्यक्त करती है। विस्तार से रखे गए इस भाव के दृश्य हास्यास्पद भी हो गए हैं। प्रकाश राज अपनी प्रतिभा से इन दृश्यों को संभालने में असफल रहते हैं। फिल्म की नायिका कृति सैनन सुंदर और आकर्षक है, लेकिन अभिनय के मामले में वह संतुष्ट नहीं करतीं। छोटी भूमिकाओं में आए कलाकार सीमित दृश्यों में भी अपनी छाप छोड़ जाते हैं।  फिल्म में भाषा के प्रति लापरवाही है। जाट बहुत इलाके के प्रचलित शब्दों के बजाए हिंदी फिल्मों के प्रचलित शब्दों और मुहावरों का इस्तेमाल किया गया है। प्रकाश राज 'ढूंढा' को 'धूंधा' बोलते है। चौधरी की बड़ी बेटी के प्रेमी का नाम कभी राकेश तो कभी राजेश हो जाता है। इनके साथ फिल्म के टायटल के हिंदी उच्चारण और वर्तनी पर भी ध्यान नहीं दिया गया है। यह 'हीरोपंती' के बजाय 'हीरोपंथी' होना चाहिए था। अफसोस की अंग्रेजी का दोष हिंदी में भी लिप्यतंरित हो रहा है।  अवधि: 146 मिनट"
फिल्म रिव्यू: द एक्सपोज (2.5 स्टार), ढाई,"मुंबई (अजय ब्रह्मात्मज)।  प्रमुख कलाकार: हिमेश रेशमिया, हनी सिंह, सोनाली राउत और जोया अफरोज। निर्देशक: अनंत महादेवन  संगीतकार: हिमेश रेशमिया स्टार: ढाई हिंदी फिल्म इंडस्ट्री का सातवां दशक। अभी एंग्री यंग मैन अमिताभ बच्चन का पदार्पण नहीं हुआ था। फिल्म स्टार, फिल्में, प्रोड्यूसर और डायरेक्टर का अलग ढर्रा था। चमकदार और रंगीन होने के साथ हिंदी सिनेमा में चकाचौंध अभी आई ही थी। हीरोइनें साड़ी छोड़कर विदेशी परिधानों में दिखने लगी थीं। ऐसे ही परिवेश की कहानी है 'द एक्सपोज'। हिमेश रेशमिया उर्फ रवि कुमार को केंद्र में रख कर बनाई गई इस फिल्म के सारे किरदार सप्तर्षि की तरह हैं। ध्रुवतारा या स्टार एक ही हैं हिमेश रेशमिया।  लेखक और निर्देशक का पूरा ध्यान हिमेश रेशमिया पर टिका है। उनकी वेशभूषा, चाल-ढाल, संवाद अदायगी, लुक और अंदाज को हर तरह से सजाने-संवारने की सफल कोशिश की गई है। फिल्म की दोनों हीरोइनों जारा और चांदनी की खूबसूरत और मादक अंदाज में पेश किया गया है। चूंकि माहौल ही फिल्म इंडस्ट्री की रौनक का है, इसलिए वे सभी फिल्म की कहानी में उपयुक्त लगते हैं। फिल्म में निर्माता-निर्देशक के तौर पर आए किरदारों को ठोस चरित्र दिए गए हैं। इनके अलावा बाकी किरदारों पर पर्याप्त ध्यान नहीं दिया गया है, इसलिए वे फिल्म में होते हुए भी फिल्म का हिस्सा नहीं लगते। इरफान और आदिल हुसैन बेहतर कलाकार हैं। वे अपने परफॉर्मेस से प्रभावित करते हैं, किंतु वे फिल्म के बाकी कलाकारों से अलग-थलग हैं। हनी सिंह अपनी लोकप्रियता की वजह से अवश्य ध्यान खींचते हैं, अन्यथा उनका किरदार बेढब है।  अनंत नारायण महादेवन ने हिमेश रेशमिया के सौजन्य और सहयोग से सातवें दशक की पृष्ठभूमि में एक मर्डर मिस्ट्री बुनी है, जो म्यूजिकल भी है। म्यूजिक की दो पॉपुलर प्रतिभाएं (हिमेश रेशमिया और हनी सिंह) इस फिल्म से जुड़ी हैं। संगीत मधुर और कर्णप्रिय है। उनका फिल्मांकन रोचक है। संगीत आज का है, लेकिन ध्वनियों में सातवें दशक की अनुगूंज है। लेखक-निर्देशक मर्डर मिस्ट्री को अंत तक बनाए रखने में सफल रहे हैं। फिल्म इंडस्ट्री में अवॉर्ड नाइट की पार्टी में एक हीरोइन की हत्या हो जाती है। शक के दायरे में सभी हैं, लेकिन असली हत्यारा कौन है? क्या कानून सही हत्यारे तक पहुंच सका? 'द एक्सपोज' में फिल्म स्टार और इंडस्ट्री की ईष्र्या, चालबाजी, साजिश, इगो, निराशा, प्रेम और बदले की भावना को लेखक-निर्देशक ने फिल्म की कहानी में घटनाओं के जरिए पिरोया है। कथा विस्तार नहीं होने से फिल्म की रोचकता गहरी नहीं हो पाती। ईष्र्या और हत्या का कमजोर आधार फिल्म के रहस्य और प्रभाव को कम करता है। हालांकि निर्देशक और मुख्य कलाकारों ने अपने अंदाज और अभिनय से रहस्य गढ़ने और बढ़ाने की पूरी कोशिश की है।  यह फिल्म हिमेश रेशमिया की है। उनकी मेहनत, लगन और प्रतिभा नजर आती है। वे अपनी सीमाओं का विस्तार करते हैं। यों रवि कुमार में रजनीकांत, शत्रुघ्न सिन्हा और राजकुमार की छवियों की मिश्रित झलक है।उनके अलावा केवल अनंत नारायण महादेवन अभिभूत करते हैं। हीराइनों के तौर पर आई दोनों लड़कियां निराश करती हैं। इस फिल्म में इरफान और आदिल हुसैन पैबंद की तरह नजर आते हैं।  अवधि-113 मिनट"
फिल्म रिव्यू : मंजुनाथ (3.5 स्टार), साढ़े तीन ,"मुंबई (अजय ब्रह्मात्मज)प्रमुख कलाकार : सतीश सारथी, किशोर कदम,दिव्या दत्ता, सीमा विश्वास और यशपाल शर्मा निर्देशक : संदीप वर्मा स्टार : साढ़े तीन लालच और उपभोक्तावाद के इस दौर में मंजुनाथ की ईमानदारी और निष्ठा पर अधिकांश व्यक्तियों की यही प्रतिक्रिया होगी, 'इडियट था साला'। क्या मंजुनाथ षणमुगम सचमुच इडियट था? क्या उसने अपनी जिद्द के साथ आ रही मौत की आहट नहीं सुनी होगी? ऐसी क्या बात थी कि वह ऑयल माफिया से टकरा गया? संदीप वर्मा की फिल्म 'मंजुनाथ' मंजुनाथ षणमुगम के बॉयोपिक में इन सवालों से सीधे नहीं टकराती। वह षणमुगम की सरल ईमानदारी को ज्यों का त्यों पेश कर देती है। उसे देखते हुए हमें मंजुनाथ के साहस का एहसास होता है। भ्रष्ट संसार पर गुस्सा आता है और खुद पर शर्म आती है। आखिर क्यों हम सभी ने 'चलता है' एटीट्यूड अपना लिया है? भ्रष्टाचार के खिलाफ आवाज उठाने और टकराने के बजाए हम क्यों खामोश और ठंडे पड़ जाते हैं? मंजुनाथ का व्यक्तित्व इस फिल्म के माध्यम सक हमारे जमीर को झकझोरता है। संदीप वर्मा ने मंजुनाथ की इस कहानी के लिए हिंदी फिल्मों के लोकप्रिय चेहरों का सहारा नहीं लिया है। मंजुनाथ की शीर्षक भूमिका में सशो सतीश सारथी का चयन उल्लेखनीय है। सतीश सारथी के अभिनय और चरित्रांकन में हिंदी फिल्मों के व्याकरण का उपयोग नहीं किया गया है। निर्देशक ने सतीश सारथी ने चरित्रांकन में संयम और सादगी से काम लिया है। ऐसे अनेक दृश्य हैं, जहां लेखक, निर्देशक और कलाकार मैलोड्रामैटिक हो सकते थे। यदि वे ऐसा करते तो फिल्म अपने उद्देश्य से खिसक जाती। संदीप वर्मा ने फिल्म की प्रस्तुति वास्तविक रखा है। सीमित बजट में बगैर ताम-झाम के परिवेश की रचना की गई है। फिल्मांकन में भी प्रचलित लटकों-झटकों का इस्तेमाल नहीं है, इसलिए इस फिल्म की ताजगी प्रभावित करती है। 'मंजुनाथ' हमारे दौर की जरूरी फिल्म है। यह समाज के समकालीन नायक पर बनी बॉयोपिक है। पिछले साल ऐसे ही एक नायक शाहिद आजमी की जीवनी हमने 'शाहिद' में देखी थी। इन दिनों हिंदी फिल्मों में कथ्य और नायकत्व में इस तरह के सराहनीय प्रयोग हो रहे हैं। सिर्फ मनोरंजन के उद्देश्य से सिनेमाघरों में जाने वाले आम दर्शकों को ऐसी फिल्मों से परेशानी हो सकती है, लेकिन सिनेमा सिर्फ एंटरटेनमेंट, एंटरटेनमेंट और एंटरटेनमेंट भर नहीं है। सिनेमा समकालीन यथार्थ का चित्रण भी है ताकि हम अपने समय को समझ सकें। 'मंजुनाथ' में कलाकारों का चुनाव महत्वपूर्ण है। मंजुनाथ के माता-पिता के रूप में किशोर कदम और सीमा विश्वास ने अपने बेटे को खोने के दुख को भावपूर्ण तरीके से व्यक्त किया है। दिव्या दत्ता अपनी आक्रामक भूमिका से प्रभावित करती हैं। यशपाल शर्मा ने कस्बाई माफिया की मानसिकता को आत्मसात कर गोलू गोयल के किरदार को विश्वसनीय बना दिया है। 'मंजुनाथ' अपने नायक की तरह ही ईमानदार फिल्म है। अवधि-130 मिनट "
फिल्म रिव्यू: मस्तराम (2.5 स्टार ), 2.5 ,"मुंबई, (अजय ब्रह्मात्मज)प्रमुख कलाकार: राहुल बग्गा, तारा-अलिशा बेरी और विनोद नहारदिह निर्देशक: अखिेलश जायसवालस्टार: 2.5 स्टारअश्लील और कामुक साहित्य के लेखक के रूप में किंवदंती बन चुके मस्तराम को पहचानने और पूरी विडंबना के साथ उसे पेश करने की कोशिश है 'मस्तराम'। लेखक-निर्देशक अखिलेश जायसवाल ने इस फिल्म के जरिए भारतीय समाज में व्याप्त ढोंग को भी जाहिर किया है।भारतीय समाज में सेक्स अभी तक वर्जित विषय है। हम इस विषय पर किसी भी किस्म की चर्चा से परहेज करते हैं, जबकि समाज में निचले स्तर पर यह गुप्त रूप से लोकप्रिय मुद्दा है। देश का नियम-कानून समाज में अश्लील साहित्य की खरीद-बिक्री की अनुमति नहीं देता, लेकिन मस्तराम जैसे लेखकों की मांग और लोकप्रियता बताती है कि ऐसे साहित्य और सामग्रियों की जरूरत बनी रहती है।फिल्म का नायक राजाराम का छिपा रूप है मस्तराम। वह सामाजिक दबाव में खुल कर सामने नहीं आता। प्रकाशकों के दबाव में आकर वह मसालेदार लेखन से पैसे तो कमा लेता है, लेकिन वह अपना नाम नहीं जाहिर कर सकता। 'मन की विलोचना' नाम से लिखे उसके गंभीर उपन्यास के पाठक नहीं हैं। दरअसल 'मस्तराम' भारतीय समाज में प्रचलित पाखंड को उजागर करती है।लेखक-निर्देशक ने विषय के चित्रण और प्रस्तुति अश्लील होने के खतरे से बचने की कोशिश में बचाव की मुद्रा अपना ली है। इस वजह से 'मस्तराम' ढोंग और पाखंड को सही संदर्भ नहीं दे पाती। फिर भी अखिलेश जायसवाल के क्रिएटिव साहस की तारीफ करनी होगी कि उन्होंने एक फिल्म के माध्यम से 'मस्तराम' के महत्व को रेखांकित किया है।अवधि - 98 मिनट"
फिल्म रिव्यू: कोयलांचल (2.5 स्टार), ढाई।,"मुंबई (अजय ब्रह्मात्मज)। प्रमुख कलाकार: विनोद खन्ना, सुनील शेट्टी और रूपाली कृष्णराव। निर्देशक: आशु त्रिखा। संगीतकार: सुशांत-शंकर और सुनील सिंह। स्टार: ढाई। आशु त्रिखा की फिल्म 'कोयलांचल' कुख्यात कोल माफिया की जमीन को टटोलती हुई एक ऐसे किरदार की कहानी कहती है, जिसकी क्रूरता एक शिशु की मासूम प्रतिक्रियाओं से बदल जाती है। आशु त्रिखा ने मूल कहानी तक पहुंचने के पहले परिवेश चित्रित करने में ज्यादा वक्त लगा दिया है। नाम और इंटरवल के पहले के विस्तृत निरूपण से लग सकता है कि यह फिल्म कोल माफिया के तौर-तरीकों पर केंद्रित होगी। आरंभिक विस्तार से यह गलतफहमी पैदा होती है।  'कोयलांचल' में व्याप्त हिंसा और गैरकानूनी हरकतों को आशु त्रिखा ने बहुत अच्छी तरह चित्रित किया है। मालिक (विनोद खन्ना) के अमर्यादित और अवैध व्यवहार की मुख्य शक्ति एक व्यक्ति करुआ है। मालिक के इशारे पर मौत को धत्ता देकर कुछ भी कर गुजरने के लिए तैयार करुआ स्वभाव से हिंसक है। संयोगवश एक शिशु के संपर्क में आने पर उसकी क्रूरता कम होती है। वह संवेदनाओं से परिचित होता है। वह पश्चाताप करता है और अपने व्यवहार में बदलाव लाता है।  इस फिल्म में हिंसा जघन्यतम रूप में दिखती है। आशु त्रिखा का उद्देश्य अपने मुख्य किरदार को पेश करने के लिए उचित परिवेश के सृजन का रहा है। इस प्रक्रिया में निर्देशक बार-बार दृश्यों और किरदारों के प्रेम में फंसते दिखाई देते हैं। ऐसा प्रतीत होता है कि इस प्रेम में वे कई बारी अतिवादी अप्रोच अपनाते हैं। मूल उद्देश्य से भी भटकते हैं। 'कोयलांचल' वास्तव में परिवेश से अधिक उन किरदारों की कहानी है, जिन्होंने भावनाओं का दूसरा पक्ष देखा ही नहीं है। इन कोमल पक्षों के साक्षात्कार के बाद उनमें भी तब्दीली आती है।  फिल्म के संवाद उत्तेजक हैं। 'कोयलांचल' की स्थिति और भयावहता को संजय मासूम ने सटीक शब्दों में व्यक्त किया है। फिल्म चुस्त और सुगठित होती तो अधिक प्रभावशाली होती। कलाकारों में नवोदित अभिनेता विपिन्नो का कार्य सराहनीय है। विनोद खन्ना और सुनील शेट्टी को अपने किरदारों के लिए अधिक मेहनत करने की जरूरत ही नहीं पड़ी। आशु त्रिखा की एक उलझन यह भी रही है कि वे एक साथ गई मुद्दों को टच करते हैं, लेकिन उन्हें पर्याप्त गहराई से नहीं छू पाते, इसलिए उनकी अप्रोच और कोशिश में अधूरेपन की झलक है। अवधि: 140 मिनट"
फिल्म रिव्यू: ये है बकरापुर (2.5 स्टार), ढाई ,"मुंबई (अजय ब्रह्मात्मज)।  प्रमुख कलाकार: अंशुमन झा, आसिफ बसरा और सुरुचि औलख।  संगीतकार : अग्नि निर्देशक : जानकी विश्वनाथन  स्टार: ढाई  एक बकरे के बहाने भारतीय समाज की कहानी कहती 'ये है बकरापुर' छोटी और सारगर्भित फिल्म है। कुरैशी परिवार की आखिरी उम्मीद है यह बकरा, जिसे शाहरुख नाम दिया गया है। वह बकरा परिवार के बच्चे जुल्फी का दोस्त है। जब उसे बेचने की बात आती है तो जुल्फी दुखी हो जाता है। ऐसे वक्त में जाफर की एक युक्ति काम आती है। इस से बकरा परिवार में रहने के साथ ही आमदनी का जरिया भी बन जाता है। बकरे से हो रही आमदनी को देख कर गांव के दूसरे समुदाय के लोग भी हक जमाने आ जाते हैं और फिर सामने आता है सामाजिक अंतर्विरोध। 'ये है बकरापुर' व्यंग्यात्मक तरीके से हमारे समाज की विसंगति को जाहिर करती है। बकरे के नाम पर धर्म, राजनीति और स्वार्थ की रोटियां सेंकी जाती हैं। जानकी विश्वनाथन ने इस छोटी फिल्म में किसी निष्कर्ष तक नहीं पहुंचती हैं। शायद यह उनका उद्देश्य भी नहीं है। फिल्म केवल अंतर्विरोधों को प्रकट कर देती है। निर्देशक ने अपना पक्ष भी नहीं रखा है। अच्छी बात है कि ऐसे विषयों पर फिल्मों की कल्पना की जा रही है। निर्देशक का आत्मविश्वास कथ्य के चयन में नजर आता है। कथ्य के अनुरूप शिल्प चुनने में थोड़ी कमी रह गई है। फिल्म का अंतिम प्रभाव उद्देश्य के मुताबिक उत्तेजक नहीं है। अपेक्षाकृत नए कलाकारों ने बेहतर काम किया है। अंशुमन झा और सुरुचि औलख ने अपने किरदारों के साथ न्याय किया है। कुछ कलाकारों के अभिनय में थिएटर का असर दिखता है। अवधि: 98 मिनट"
फिल्म रिव्यू: हवा हवाई (4 स्टार), चार।,"मुंबई (अजय ब्रह्मात्मज)। प्रमुख कलाकार: पार्थो गुप्ते, साकिब सलीम, प्रज्ञा यादव और मकरंद देशपांडे। निर्देशक: अमोल गुप्ते। स्टार: चार। अमोल गुप्ते में बाल सुलभ जिज्ञासा और जीत की आकांक्षा है। उनके बाल नायक किसी होड़ में शामिल नहीं होते, लेकिन अपनी जीतोड़ कोशिश से स्वयं ही सबसे आगे निकल जाते हैं। इस वजह से उनकी फिल्में नैसर्गिक लगती हैं। फिल्म निर्देशन और निर्माण किसी विचार की बेहतरीन तकनीकी प्रोसेसिंग है, जिसमें कई बार तकनीक हावी होने से कृत्रिमता आ जाती है। अमोल गुप्ते इस कृत्रिमता से अपनी फिल्मों को बचा लेते हैं। अमोल गुप्ते की 'हवा हवाई' के बाल कलाकार निश्चित ही उस परिवेश से नहीं आते हैं, जिन किरदारों को उन्होंने निभाया है। फिर भी उनकी मासूमियत और प्रतिक्रिया सहज और सरल लगती है। उनके अभिनय में कथ्य या उद्देश्य का दबाव नहीं है। एक मस्ती है।  कुछ सपने सोने नहीं देते। अर्जुन हरिश्चंद्र वाघमारे उर्फ राजू का भी एक सपना है। पिता की मृत्यु के बाद वह एक चायवाले के यहां काम करता है। कुछ बच्चों को रोलरब्लेडिंग करते देख कर उसकी भी इच्छा होती है कि अगर मौका मिले तो वह भी अपने पांवों पर सरपट भाग सकता है। पहली समस्या तो यही है कि रोलरब्लेड कहां से आए? उसकी कीमत के पैसे तो हैं नहीं। राजू अपना सपना दोस्तों से बांटता है तो वह सभी का सपना हो जाता है। कचरे से रोलरब्लेड तैयार किया जाता है। राजू का जोश देख कर बच्चों का कोच लकी विस्मित रह जाता है। वह उसके सपने को अपना लेता है और तय करता है कि वह राजू को रोलरब्लेडिंग सिखाने के साथ विजेता भी बनाएगा। लकी और राजू की कोशिशों में अड़चनें आती हैं, लेकिन आखिरकार उनके सपने पूरे होते हैं।  अमोल गुप्ते ने 'हवा हवाई' को विश्वसनीय और वास्तविक तरीके से पेश किया है। बच्चों का उत्साह और जिंदगी के प्रति उनका रवैया वंचितों के सुख और सपनों की झलक देता है। संपन्न बच्चों के प्रति उनके मन में ईष्र्या नहीं है। वे हीनभावना से भी ग्रस्त नहीं हैं। बच्चों की इस दुनिया को हम बड़ों की नजरों से देखते हैं तो उनमें बड़ा फर्क और भेद नजर आता है। अमोल गुप्ते इन बच्चों के प्रति संवेदनशील हैं। उनके लिए हर बच्चा मासूम और शुद्ध है। उन्होंने राजू के सपनों के लिए संपन्न बच्चों के ग्रे नहीं किया है। यह इस फिल्म की खूबसूरती है।  पार्थ ने राजू के किरदार को चरित्रगत भोलेपन के साथ जिया है। उसके समूह के बाकी बच्चे भी अपनी तरह से स्मार्ट और तेज हैं। बाल कलाकारों के चयन में अमोल गुप्ते ने आवश्यक सावधानी बरती है कि सभी बच्चे एक समूह और परिवेश के दिखें। पार्थ के अभिनय में किसी प्रकार का बनावटीपन नहीं है। इस फिल्म में साकिब सलीम का अभिनय उल्लेखनीय है। सधे निर्देशक के हाथों हमेशा कलाकार निखर जाते हैं। पलकों, पुतलियों और भंगिमाओं से साकिब सलीम ने लकी को भावपूर्ण तरीके से पर्दे पर उतारा है। गौर करें तो इस किरदार को अतिनाटकीय ढंग से भी चित्रित किया जा सकता था, लेकिन अमोल गुप्ते के निर्देशन में साकिब सलीम संयमित रहते हैं। लकी के किरदार से वे प्रभावित करते हैं। राजू की मां बनी नेहा जोशी के पास अधिक संवाद नहीं हैं, फिर भी वह अपनी भाव-भंगिमाओं से सब कुछ व्यक्त करती हैं। सिद्ध कलाकार छोटे से छोटे दृश्य में भी अपनी प्रतिभा जाहिर कर देते हैं।  'हवा हवाई' देखने की योजना बनाते समय सबसे पहले इस धारणा को तोड़ देना चाहिए कि आप बच्चों की फिल्म देखने जा रहे हैं। अगर बच्चे नायक हैं तो क्या फिल्म बच्चों की हो जाती है? 'हवा हवाई' बाल मन की मर्मस्पर्शी फिल्म है, जो हमारे समाज में मौजूद सद्गुणों को लेकर चलती है। फिल्म का निर्मल भाव आनंदित करता है। इसे सभी उम्र के दर्शक देख सकते हैं। बच्चों के साथ फिल्म निर्देशित करते समय अमोल गुप्ते खास सावधानी बरतते हैं। उनके समय और सुविधा के हिसाब से ही वे शूटिंग करते हैं। इस वजह से उनकी फिल्मों में एक अनगढ़पन भी रहता है। अपनी तकनीकी कुशलता और सोच की स्पष्टता से अमोल गुप्ते शिल्प की इस बाधा से उबर जाते हैं।  अवधि: 120 मिनट"
फिल्म रिव्यू: पुरानी जीन्स  (एक स्टार), एक ,"मुंबई, [अजय ब्रह्मात्मज] प्रमुख कलाकार: तनुज विरवानी, इजाबेल लेते और रति अग्निहोत्री निर्देशक: तुनश्री चटर्जी बासुसंगीतकार: राम संपतस्टार: एक हिंदी फिल्मों में प्रेम कहानी की तरह ही दोस्ती की कहानी भी बार-बार रिपीट की जाती है। इस दोस्ती के बीच बाज दफा एक लड़की भी रहती है। दो दोस्त एक ही लड़की को चाहते हैं। लड़की समय पर अपना प्रेम जाहिर नहीं कर पाती और उसकी वजह से दोस्तों में गलतफहमियां पैदा होती हैं और फिर ़ ़ ़ पुरानी जींस ऐसी ही एक पुरानी कहानी है,जिसमें नए कलाकार लिए गए हैं। साथ में एक दोस्त के परिवार की कहानी भी जोड़ दी गई है ताकि कुछ ड्रामा क्रिएट हो। अफसोस लेखक और निर्देशक तनुश्री चटर्जी बसु इस पुरानी कहानी को नया अंदाज देने में असफल रही हैं।फिल्म के लिए कसौली की पृष्ठभूमि चुनी गई है। इस खूबसूरत शहर में पांच दोस्त हैं,जो कसौली काउब्वॉय के नाम से मशहूर हैं। सैम उनमें सबसे धनी और स्मार्ट है। सारे दोस्त उसका कहा मानते हैं। हिंदी फिल्मों में दोस्ती के आधार में पैसों की वजह से यह नायकत्व आसानी से मिल जाता है। चूंकि सिड भी कवि है, इसलिए उसे भी बराबर का महत्व मिला है। बा•ी तीन दोस्त से अधिक पिछलग्गु लगते हैं।बहरहाल शहर में नई लड़की नयनतारा आती है। दिलफेंक सैम उसे देखते ही फिदा हो जाता है, लेकिन नयनतारा को सिड अधिक पसंद है। इस प्रेम त्रिकोण में कहानी घिसटती है। जी हां, कहानी आगे नहीं बढ़ती, क्योंकि लेखक के पास प्रसंग और घटनाएं नहीं हैं। कोई नया ट्विस्ट नहीं है।सैम और उसकी मां की समानांतर कहानी भी उलझी सी है। उसका फिल्म की मुख्य कहानी से इतना ही रिश्ता है कि पांच दोस्तों में अगुआ बना सैम उस परिवार का है। सैम के परिवार की बैक स्टोरी पर पूरा ध्यान न देने की वजह से वह बाधा और बोझ बन गई है। पुरानी जींस घटनाओं •े अभाव में लंबी प्रतीत होती है। गाने भी फिल्म में सही ढंग से नहीं पिरोए गए हैं। ये गाने अलग से सुनने पर भावपूर्ण लग रहे थे,ले•िन फिल्म में उनका दृश्यांकन अनुपयुक्त है।तनुज विरवानी और आदित्य सील अपनी भूमिकाओं में पूरी मेहनत करते हैं। वे दोनों कुछ नाटकीय दृश्यों में अच्छे भी लगते हैं। इस फिल्म की नायिका इजाबेल तो काठ की मूर्ति लगती हैं। उनहें बोलने में कितनी मेहनत लगती है। निस्संदेह वह खूबसूरत हैं, लेकिन अदाकारी के मामले में वह बेहद निराश करती हैं। रति अग्निहोत्री और सारिका ने अपनी भूमिकाओं के साथ न्याय किया है। पुरानी जींस दोस्ती की तरह सुकून देती होगी। फिल्म के रूप में पुरानी जींस कोई सुकून नहीं देती।"
फिल्म रिव्यू:  क्या दिल्ली क्या लाहौर  (तीन स्टार), तीन,"मुंबई, [अजय ब्रह्मात्मज]प्रमुख कलाकार: विजय राज, मनु रिषि और राज जुत्शीनिर्देशक: विजय राजसंगीतकार: संदेश शांडिल्यस्टार: तीनक्या दिल्ली क्या लाहौरओथे भी अपने, येथे भी अपनेगुलजार की पंक्तियों और आवाज में आरंभ होती क्या दिल्ली क्या लाहौर विभाजन की पृष्ठभूमि रच देती है। सरहद की लकीर को स्वीकार करने के साथ कबड्डी खेलने का आह्वान करते शब्द वास्तव में विभाजन के बावजूद भाईचारे की जरूरत पर जोर देती है। हिंदी फिल्मों में विभाजन की पीड़ा,समस्या और त्रासदी पर गिनी-चुनी फिल्में ही बनी हैं। इस लिहाज से विजय राज का यह प्रयास उल्लेखनीय और सराहनीय है। फिल्म का कैनवास छोटा है। महज दो किरदारों के माध्यम से निर्देशक ने विभाजन के दंश को उकेरने की सफल कोशिश की है।रहमत अली ने जिंदगी के 32 साल दिल्ली में बिताए हैं। विभाजन के बाद वह लाहौर चला जाता है? वहां वह फौज में भर्ती हो जाता है। दूसरी तरफ समर्थ प्रताप शास्त्री 35 साल की आरंभिक जिंदगी बिताने के बाद दिल्ली चला आता है। उसे भारतीय सेना में बावर्ची की नौकरी मिल जाती है। समर्थ का ठिकाना दिल्ली का रिफ्यूजी कैंप है तो रहमत को लाहौर के मुहाजिर खाना में शरण मिली है। संयोग ऐसा बनता है कि दोनों सीमा पर एक-दूसरे से टकराते हैं। दोनों एक-दूसरे के दुश्मन हैं,क्योंकि दोनों देशों के नुमांइदों ने युद्ध का फैला किया है।रहमत और समर्थ की भिड़ंत दोनों के दिल के राज खोलती है। अपने घर से बेघर हुए दोनों ने खुद के लिए अब जो मुल्क चुना है,वहां के लोग उन पर भरोसा नहीं करते। उन्हें गद्दार समझा जाता है। उन्हें अपनी देशभक्ति की परीक्षा देनी पड़ती है।क्या दिल्ली क्या लाहौर में दो और किरदार आते हैं। ये दोनों भारत और पाकिस्तान के मूल निवासी हैं। खुद को अपने देशों का संरक्षक समझने वाले इन सैनिकों का रहमत और समर्थ पर भरोसा नहीं है। उन्हें लगता है कि वे दोनों अपनी जमीनों को नहीं भूल पाए हैं और कभी भी गद्दारी कर सकते हैं।लेखक-निर्देशक ने फिल्म की संरचना सहज और स्पष्ट रखी है,लेकिन यही फिल्म की कमजोरी भी बन जाती है। एक ही लोकेशन और दो किरदारों के परस्पर संवाद कुछ दृश्यों के बाद दोहराव लगने लगते हैं। इसके साथ ही लोकेशन की भौगोलिकता से नहीं लगता कि यह भारत-पाकिस्तान का बोर्डर है। निर्देशक यह लापरवाही फिल्म के प्रभाव में खलल डालती है।विजय राज और मनू ऋषि ने रहमत और समर्थ के किरदारों को बखूबी पर्दे पर पेश किया है। विजय राज की प्रतिभा से हम सभी वाकिफ है। इस फिल्म में मनु ऋषि विशेष रूप से प्रभावित करते हैं। अभी तक ज्यादातर फिल्मों में उनका चालू इस्तेमाल किया गया है। क्या दिल्ली क्या लाहौर में उन्हें देखते हुए एहसास होता है कि अगर निर्देशक भरोसा करें तो वे भावनाओं की जटिलता को उसकी गहराई के साथ पर्दे पर उतार सकते हैं। विश्वजीत प्रधान और राज जुत्शी सामान्य हैं। गुलजार की पंक्तियां और आवाज ही इस फिल्म को खास स्तर देते हैं। गुलजार की पंक्तियां विभाजन की व्यर्थता का बोध कराती है, लेकिन इस ऐतिहासिक भूल को स्वीकार कर आगे बढ़ने की सलाह देती है। स्पष्ट संदेश है कि किसी और की भूल से हम अपनी जिंदगी तबाह न करें। क्या दिल्ली क्या लाहौर की कहानी फिल्म से ज्यादा नाटक के लिए उपयुक्त है। यही वजह है कि फिल्म अपने अंतिम प्रभाव में अधूरी सी लगती है।अवधि- 98 मिनट"
फिल्म रिव्यू: कांची (3 स्टार), तीन,"मुंबई, (मनीष त्रिपाठी)।  निर्देशक: सुभाष घई प्रमुख कलाकार: अभिनेत्री मिष्ठी, अभिनेता कार्तिक आर्यन, ऋषि कपूर, मिथुन चक्रवर्ती, ऋषभ सिन्हा संगीतकार: सलीम और सुलेमान, इस्माइल दरबार स्टार: तीन रेसिपी में लिखा था कि शानदार स्वाद के लिए कद्दू और अंगूर को समान मात्रा में मिलाएं, लेकिन रसोइए ने इन्हें समान अंकों में मिला दिया। एक कद्दू और एक अंगूर। कुछ ऐसी ही है मुक्ता आर्ट्स की बहुप्रचारित फिल्म कांची, जो रंग दे बसंती बनते-बनते बसंती का इंतकाम बन कर रह गई। लेकिन केवल इस एक पहलू की वजह से इसे खारिज कर देना भी सुभाष घई की सिनेमा शैली के प्रशंसकों से बहुत नाइंसाफी होगी। अगर आप इससे किसी सामाजिक क्रांति या स्त्री शक्ति के आह्नान (जैसा कि इसे रिलीज से पूर्व प्रचारित किया गया था) की अपेक्षा को छोड़ने को तैयार हैं तो यह आपका भरपूर मनोरंजन करती है। इसके ओपनिंग शाट से लेकर क्लाइमेक्स तक हर फ्रेम में जैसे सुभाष घई की नेमस्लिप चिपकी हुई नजर आती है। खूबसूरत पहाड़ों के बीच एक मासूम सी प्रेमकथा, हीरो की दुर्घटना जैसी दिखने वाली हत्या, द्विअर्थी गीत पर नाचते-गाते खलनायक, बदला लेने के लिए हीरोइन द्वारा अपनी खूबसूरती का इस्तेमाल और क्लाइमेक्स में बंधक बनाए गए रिश्तेदार; पुराने दौर के दर्शकों के लिए कांची एक परफेक्ट पैकेज मालूम होती है। इस फिल्म की कहानी उत्तराखंड के एक गांव कोशंपा में बुनी गई है, जहां अधिकांशत: रिटायर्ड फौजियों के परिवार रहते हैं। बिंदा (कार्तिक आर्यन) गांव में युवाओं और युवतियों को फौज के लिए तैयार करने का स्कूल चलाता है। कांची (मिष्ठी) से उसका प्रेम कुछ नोक-झोंक और शरारतों वाला है। कांची कुछ गुस्सैल है, कुछ निडर और इसी वजह से वह गलत काम करने वालों से टकरा जाती है। कोशंपा पर एक राजनीतिज्ञ-बिल्डर परिवार की नजर है और कांची पर इस परिवार के बेटे (ऋषभ सिन्हा) की। कांची की शादी बिंदा से तय होती है तो बिल्डर परिवार का बेटा बिंदा को मरवा कर पूरे खानदान के साथ मुंबई भाग जाता है। कांची मुंबई पहुंच कर उस परिवार को तलाशती है, उनके राजनीतिक और व्यावसायिक करियर तबाह करती है और फिर गुमनाम तरीके से अपने गांव लौट आती है।  इस पूरी कहानी में एक एनजीओ भी है जो अपने तरीके से भ्रष्टाचार की सफाई में जुटा है और उसका साथ मिलने से कांची का काम कुछ आसान हो जाता है। राजनीति, जमीन, एनजीओ, अपराध और एक औरत का बदला मिल कर फिल्म को लाजिमी रूप से ऐसे क्लाइमेक्स पर पहुंचा देते हैं, जहां कुछ सेकेंड के लिए आदर्शो की आइसिंग की गुंजाइश बन ही जाती है। अपने ट्रीटमेंट और हीरोइन के ड्रेसिंग सेंस में कांची कहीं-कहीं ताल जैसी नजर आती है लेकिन कुछ-कुछ देर में हीरोइन के मुंह से झड़ती गालियां और तड़तड़ाते तमाचे आपकी तंद्रा और मिष्ठी के नई ऐश्वर्या राय होने के भ्रम को तोड़ देते हैं।  फिल्म का असल आनंद मिथुन चक्रवर्ती के राजनीतिक फलसफों और बिल्डर के रूप में ऋषि कपूर की रोमांटिक बेवकूफियों में आता है तो वहीं कई शेड्स वाले पुलिस अधिकारी के रूप में चंदन राय सान्याल अपनी प्रतिभा और टाइमिंग से हतप्रभ कर देते हैं। कांची का साउंड इफेक्ट बेहतरीन है और सुधीर चौधरी की सिनेमैटोग्राफी लाजवाब, इरशाद कामिल के गीतों में सहज बहाव है और निर्देशन नायाब; काश यही चुस्ती संपादन में भी दिखती तो आज कांची को देखते हुए 'शोमैन सुभाष घई' की पुरानी फिल्मों की याद इतनी शिद्दत से न आती!"
फिल्म रिव्यू: रिवॉल्वर रानी (2 स्टार), दो,"मुंबई (रतन)। निर्देशक: साई कबीर प्रमुख कलाकार: कंगना रनौत, वीर दास और पीयूष मिश्रा। संगीतकार: संजीव श्रीवास्तव स्टार: दो लोगों ने ऐसी तमाम फिल्में देखी होंगी, जिनमें बताया गया कि राजनीति में रिश्तों की कोई अहमियत नहीं। साथ ही एक बार मामा कृष्ण, नहीं कंस ही साबित हुए और एक महिला की आकांक्षा क्या होती है, साई कबीर निर्देशित फिल्म 'रिवॉल्वर रानी' इन्हीं उपरोक्त बातों को दिखाती है। मार-काट, गोली-बारी और हत्याएं वैसे तो तिग्मांशु धूलिया की फिल्म की अहम कड़ी होते ही हैं और यह सब उनकी इस फिल्म में भी जमकर है, जो उबाऊ लगते हैं। फिल्म चंबल में सेट है, तो जाहिर है भाषा भी वहीं की रखी गई है। फिल्म का पहला हाफ पागलपंती से भरा है। फिल्म देखने के बाद यह महसूस होता है कि काश, कबीर ने आधी फिल्म ही बनाई होती। काम की बात करें, तो फिल्म में चार किरदार ही छाए हैं। अलका दीदी यानी कंगना रनौत, मामा बल्ली यानी पीयूष मिश्रा, रोहन कपूर यानी वीर दास और विधायक भानू भैया यानी जाकिर हुसैन। इन चारों ने अपनी भूमिका को सही निभाया है, पर कंगना को इस रूप में देखकर अच्छी अनुभूति नहीं होती। वीर दास ग्रे शेड में ठीक लगे हैं। पीयूष मिश्रा एक गैंग के मुखिया के रूप में जमे हैं और जाकिर हुसैन की अदायगी सब से कमाल की हुई है। 'क्वीन' से कंगना ने जो नाम कमाया था, वह इस फिल्म के काम से नीचे आएगा। जिन लोगों को पर्दे पर पटाखा फूटते देखना पसंद हो, वे देख सकते हैं, पर जिन्हें मनमोहक लोकेशन, सुकून देने वाले गीत-संगीत और खूबसूरत कंगना को देखने की चाहत हो, उन्हें निराशा हाथ लगेगी। फिल्म का अंत अन्य फिल्मी कहानियों की तरह ओपन रखा है, जो बहुत ही नाटकीय लगता है। अवधि - 132 मिनट"
फिल्म रिव्यू: सम्राट एंड कंपनी (3 स्टार), तीन।,"मुंबई (रतन)। प्रमुख कलाकार: राजीव खंडेलवाल, मदालसा शर्मा और गिरीश कनार्ड। निर्देशक: कौशिक घटक। संगीतकार: अंकित तिवारी, मिथुन। स्टार: तीन। कहते हैं न कि वक्त सभी को बदल देता है। हम सब यह जानते हैं कि इंडस्ट्री में राजश्री प्रोडक्शन की अपनी पहचान है, जो पूरी तरह पारिवारिक ढांचे में फिट कहानी को ही पर्दे पर लाती रही है और गीत-संगीत से भरपूर, लेकिन उनकी फिल्म 'सम्राट एंड कंपनी' इस मामले में अलग है। इसमें पारिवारिक कहानी तो है, पर इसके साथ ही मर्डर और मिस्ट्री भी है, जिसमें बदले की भावनाएं पिरोयी गई हैं। फिल्म की कहानी शिमला की खूबसूरती को भी समेटे हुए है। वहीं के एक बड़े घराने की यह कहानी है, जो कई बातों को लेकर मुसीबत में है। फिर शुरू होता है हत्याओं को सिलसिला और साथ ही गुत्थी भी। राजीव खंडेलवाल ने सम्राट की भूमिका खूबसूरती से निभाई है। वे अपनी पुरानी छवि से अलग तो लगे हैं, पर इस रोल में उन्हें उनकी पुरानी इमेज ने अच्छा सपोर्ट भी किया है। चूंकि कहानी कुछ ऐसी है, जिसमें प्यार भरे दृश्य और गीत-संगीत की गुंजाइश नहीं थी और अच्छी बात यह है कि फिल्म देखते हुए यह कभी महसूस भी नहीं होता कि इसमें रोमांटिक सीन नहीं हैं या गीत-संगीत, जो इस बैनर की जान माने जाते हैं। कहानी के हर किरदार रहस्य में डूबे हुए हैं और सभी कलाकारों ने अच्छा काम किया है। कौशिक घटक का निर्देशन अच्छा है। अवधि -125 मिनट"
फिल्म रिव्यू: 2 स्टेट्स (3.5 स्टार), ***1/2,"मुंबई (अजय ब्रह्मात्मज)। प्रमुख कलाकार: अर्जुन कपूर, आलिया भट्ट, रोनित रॉय और अमृता सिंह। निर्देशक: अभिषेक वर्मन। संगीतकार: शंकर-एहसान-लॉय। स्टार: ***1/2 [अजय ब्रह्मात्मज]। अभिषेक वर्मन निर्देशित '2 स्टेट्स' आलिया भट्ट की तीसरी और अर्जुन कपूर की चौथी फिल्म है। दोनों फिल्म खानदान से आए ताजातरीन प्रतिभाएं हैं। उन्हें इंडस्ट्री और मीडिया का जबरदस्त समर्थन हासिल है। फिल्म की रिलीज के पहले प्रचार और प्रभाव से यह स्थापित कर दिया गया है कि दोनों भविष्य के सुपरस्टार हैं। वास्तव में दर्शकों के बीच स्वीकृति बढ़ाने के लिहाज से दोनों के लिए उचित माहौल बना दिया गया है। फिल्म देखते समय लेखक की समझ और निर्देशक की सूझबूझ से '2 स्टेट्स' अपेक्षाओं पर खरी उतरती है। साधारण होने के बावजूद फिल्म श्रेष्ठ लगती है। अगर गानों की अप्रासंगिकता को नजरअंदाज कर दें तो पंजाबी कृष मल्होत्रा और तमिल अनन्या स्वामीनाथन की यह प्रेमकहानी बदले भारतीय समाज में अनेक युवा दंपतियों की कहानियों से मेल खाती है। विभिन्न प्रांतों,जातियों और संस्कृतियों के बीच हो रहे विवाहों में ऐसी अंतिर्निहित समस्याओं से दिक्कतें होती हैं। '2 स्टेट्स' में पाश्‌र्र्व संगीत और विभिन्न अवसरों के गीत की वजह से कुछ चीजें लार्जर दैन लाइफ और झूठ लगने लगती हैं। इसके अलावा अभिषेक वर्मन ने फिल्म की प्रस्तुति में चमक और चकाचौंध से बचने की पूरी कोशिश की है। आज के दौर में नायक का चश्मा लगाना ही निर्देशक की सोच को नई जमीन दे देता है। अभिषेक ने हीरो-हीरोइन के प्रणय (कोर्टशिप) में प्रचलित लटकों-झटकोंको नहीं अपनाया है। अगर वे गाने ठूंसने के व्यावसायिक दबाव से बच जाते तो फिल्म की सरलता गहरी हो जाती। कृष का अचानक 'लोचा-ए-उल्फत' गाना और उसके पीछे आईआईएम के छात्रों का नाचना फिल्मी लगने लगता है। चेतन भगत के उपन्यास 'द स्टेट्स-द स्टोरी ऑफ माय मैरिज' नहीं पढ़े दर्शकों को बता दें कि यह अहमदाबाद केआईआईएम में पढ़ रहे पंजाब के कृष और तमिलनाडु की अनन्या की प्रेम कहानी है। दोनों शादी करना चाहते हैं, लेकिन दोनों के परिवारों की सांस्कृतिक अड़चनों की वजह से सामंजस्य नहीं बैठ पाता। सुशिक्षित प्रेमी युगल हिंदी फिल्मों का पुराना रास्ता नहीं अपनाते। यह 'दिल वाले दुल्हनिया ले जाएंगे' से प्रेरित पीढ़ी है, जो अपने माता-पिता के आशीर्वाद के बाद ही परिणय सूत्र में बंधना चाहती है। पंजाबी और तमिल परिवारों की परस्पर नासमझी, गलतफहमी और पूर्वाग्रहों से हास्यास्पद स्थितियां बनती हैं। लेखक-निर्देशक ने उन्हें शिष्ट रखा है। अर्जुन कपूर ने कृष मल्होत्रा के किरदार को संयत तरीके से निभाया है। अभी तक की तीनों फिल्मों में उन्होंने थोड़े रूखे और आक्रामक किरदारों को निभाया था। इस बार विपरीत स्वभाव की भूमिका में उन्होंने खुद को सहज रखा है। बॉडी लैंग्वेज और संवाद अदायगी में उन्होंने अपना स्वर मद्धिम किया है। निश्चित ही उनके अभिनय में निखार आया है। आलिया भट्ट एक बार फिर प्रभावित करती हैं। अनन्या स्वामीनाथन के किरदार को अपनी मासूमियत से वह अलग अंदाज तो देती हैं, लेकिन तमिल लड़की के रूप में वह संतुष्ट नहीं करतीं। उन्हें अपने लहजे और मुद्राओं पर ध्यान देना चाहिए था। तीसरी फिल्म में आलिया भट्ट अपनी सीमाएं भी जाहिर कर देती हैं। अभी तक दोनों फिल्मों में हम सभी ने आलिया भट्ट को देखा। पिछली दोनों फिल्मों में वह किरदारों में ढलने के बावजूद आलिया भट्ट ही रहीं, लेकिन अपने नएपन की वजह से अच्छी लगीं। '2 स्टेट्स' के नाटकीय दृश्यों में भावों की अभिव्यक्ति में वह खुद को ही दोहराती रहीं। अब उन्हें अभिनेत्री के तौर पर मंझना होगा और किरदारों के साथ बदलना होगा। '2 स्टेट्स' के अंतिम प्रभाव को बढ़ाने में सहयोगी कलाकारों का जबरदस्त योगदान है। अमृता सिंह, रोनित राय, शिव सुब्रमण्यम और रेवती ने माता-पिता की भूमिकाओं में अपने परिवेश और परिवार की बारीकियों को भी व्यक्त किया है। हां, फिल्म के दृश्यों के अनुकूल संवाद नहीं हैं। संवादों में अर्थ और भाव की कमी है। फिल्म की प्रस्तुति का शिल्प भी एक बाधक है।  अवधि-129 मिनट"
फिल्म रिव्यू: देख तमाशा देख (3 स्टार), तीन।,"मुंबई (अजय ब्रह्मात्मज)। प्रमुख कलाकार: सतीश कौशिक और गणेश यादव। निर्देशक: फिरोज अब्बास खान। स्टार: तीन। फिरोज अब्बास खान निर्देशित 'देख तमाशा देख' वर्तमान समय और समाज की विसंगतियों और पूर्वाग्रहों में पिसते आम जन की कहानी है। हालांकि ऐसी कहानियां हम दशकों से देखते आ रहे हैं, लेकिन उनकी प्रासंगिकता आज भी नहीं खत्म हुई है। फिरोज अब्बास खान ने हिंदू-मुसलमान के बीच जारी विद्वेष को नए संदर्भ में पेश किया है। समाज के स्वार्थी पैरोकार दोनों धार्मिक समुदायों के बीच वैमनस्य बढ़ाने का कोई मौका नहीं चूकते।  कहानी एक साधारण व्यक्ति की है। उसका नाम किशन है। एक मुसलमान औरत से शादी करने के लिए वह मजहब के साथ नाम भी बदल लेता है। अब उसका नाम हमीद है। शहर के व्यापारी के विशाल कटआउट के भहरा कर गिरने से उसकी आकस्मिक मौत हो जाती है। वह कट  आउट के नीचे आ जाता है। इस प्रसंग तक आने में फिरोज अब्बास खान ने चुटीला अंदाज अपनाया है। फिल्म के संवादों की तीक्ष्णता भेदती है। बहरहाल, किशन उर्फ हमीद के अंतिम संस्कार को लेकर विवाद होता है। हिंदू अपने किशन का दाह संस्कार करना चाहते हैं तो मुसलमान हमीद को दफन करना चाहते हैं। एक ही व्यक्ति की दो पहचानों का मामला कोर्ट तक चला जाता है। कोर्ट के फैसले तक और घटनाएं घटती हैं। हम समाज के सफेदपोश नुमाइंदो की शक्ल से नकाब उतरते देखते हैं।  फिरोज अब्बास खान की 'देख तमाशा देख' एक सामाजिक-राजनीतिक व्यंग्य है। दृश्यों और संवादों से उन्होंने सामयिक कटाक्ष किया है। फिल्म की प्रस्तुति सरल है और अधिकांश कलाकार अपरिचित हैं। फिल्म धार्मिकता की आड़ में चल रहे विद्वेष के साथ विभिन्न स्तरों पर घट रहे सामाजिक क्लेश को भी छूती है। राजनीति, मीडिया और धर्म के विरोधाभासों को उजागर करती है। फिल्म के चित्रण में फिरोज अब्बास खान की सादगी उल्लेखनीय है। उन्होंने किसी प्रकार के फिल्मी करतब का उपयोग नहीं किया है।  अवधि-108 मिनट"
फिल्म रिव्यू: भूतनाथ रिट‌र्न्स (3.5 स्टार), साढ़े तीन। ,"मुंबई (अजय ब्रह्मात्मज)। प्रमुख कलाकार: अमिताभ बच्चन, पार्थ भालेराव और बोमन ईरानी। निर्देशक: नितेश तिवारी संगीतकार: पलाश मुच्छल, मीत ब्रदर्स अंजान, रात संपत और हनी सिंह। स्टार: साढ़े तीन।  पिछली बार भी 'भूतनाथ' में विवेक शर्मा ने हॉरर से अधिक संवेदना पर जोर दिया था। इस बार 'भूतनाथ रिट‌र्न्स' में नितेश तिवारी एक कदम और आगे बढ़ते हैं। वे भूतनाथ को राजनीतिक चेतना से लैस कर देते हैं। 'भूतनाथ रिट‌र्न्स' सिक्वल नहीं है। पिछली फिल्म और इस फिल्म में एक ही समानता है कि भूतनाथ की भूमिका अमिताभ बच्चन ही निभा रहे हैं।  पिछली बार भूतनाथ लौट कर भूतव‌र्ल्ड चले गए थे। भूतव‌र्ल्ड में भूतनाथ की हंसाई हो गई है, क्योंकि धरती पर वे किसी को डरा नहीं सके थे। उन्हें एक मौका और दिया जा रहा है कि वे धरती पर भूतों का भय पैदा कर लौटें। इस बार भी एक बच्चा उन्हें पहचान लेता है। यहीं से भूतनाथ की नई यात्रा आरंभ होती है। इस बार मिला बच्चा अखरोट मुंबई के धारावी इलाके में अपनी अकेली मां के साथ रहता है। उसके पास घूमते हुए भूतनाथ पृथ्वी पर मौजूद असमानता और असुविधा की सच्चाइयों से अवगत होते हैं। गढ्डे, कचरा, पानी और सड़क की समस्याओं से भूतनाथ का राजनीतिक संस्कार होता है और बात चुनाव लड़ने तक आ जाती है।  'भूतनाथ रिट‌र्न्स' में भूतनाथ सीटिंग एमपी भाउजी के खिलाफ चुनाव में खडे़ होते हैं। भूत के चुनाव लड़ने के रोचक प्रसंग के साथ फिल्म में भारत की चुनावी राजनीति का कुरूप चेहरा सामने आता है। भूत की यह फिल्म हॉरर से निकल कर देश के हॉरीबल सिचुएशन में उलझ जाती है। धरती के कड़वे यथार्थ से भूत का परिचय होता है तो वह उद्विग्न हो उठता है। चुनौती मिलने पर भूत अपनी परालौकिक शक्तियां भी त्याग देता है, लेकिन चुनाव के मैदान से नहीं हटता। जाहिर होता है कि भूत नेताओं से अधिक संवेदनशील है। 'भूतनाथ रिट‌र्न्स' सही मायने में पॉलिटिकल पंच है। चुनाव के इस माहौल में भूतनाथ का संदेश मतदाताओं को 'सच्चे और अच्छे' उम्मीदवारों को चुनने के लिए प्रेरित कर सकता है। आश्चर्य नहीं होगा यदि इस फिल्म के कुछ नारे फिलहाल चल रहे चुनाव प्रचार में इस्तेमाल होने लगें। 'भूतनाथ रिट‌र्न्स' हमारे समय और समाज की विसंगतियों पर रोचक कटाक्ष करती है। फिल्म देखते हुए अपनी ही स्थितियों पर हमें हंसी आती है। दिक्कत तब होती है जब संदेश और साक्ष्य देते-देते लेखक-निर्देशक विचार और विषय की जलेबी बनाने लगते हैं। संयम से काम लिया जाता तो फिल्म सुगठित और अधिक असरदार होती। फिर भी नितेश तिवारी की तारीफ करनी होगी कि उन्होंने इस फिल्म को पारंपरिक ढांचे में नहीं रखा है।  अमिताभ बच्चन विविध आयामी अभिनेता हैं। उन्होंने अपनी लोकप्रियता के शिखर पर कुछ गलतियां भले ही की हों। अभी वे उम्र के लिहाज से अभिनव प्रयोग कर रहे हैं। इस फिल्म में बाल अभिनेता पार्थ भालेराव से संगत बिठाने में उनकी चपलता की सराहना करनी होगी। पार्थ भालेराव स्वाभाविक अभिनेता हैं। इस बाल कलाकार ने अपने चरित्र को सबल तरीके से प्रस्तुत किया है। भाउजी की भूमिका में बोमन ईरानी या तो बोलते या लोटते हैं। संजय मिश्र अपनी छोटी भूमिका से भी बड़ा योगदान करते हैं। सशक्त अभिनेत्री उषा जाधव मां की साधारण भूमिका को नए एक्सप्रेशन से नैचुरल बना देती हैं। फिल्म में शाहरुख खान, रणबीर कपूर और अनुराग कश्यप भी झलक दिखाते हैं। यो यो हनी सिंह और अमिताभ बच्चन का ट्रैक फिल्म के लिए अनुपयोगी है।  अवधि-155 मिनट"
फिल्म रिव्यू: जल (2.5 स्टार), ढाई ,"मुंबई, (अजय ब्रह्मात्मज)। प्रमुख कलाकार: पूरब कोहली, तनिष्ठा चटर्जी, कीर्ति कुल्हारी, यशपाल शर्मा, मुकुल देव। निर्देशक: गिरीश मलिक। संगतीकार: सोनू निगम और विक्रम घोष। स्टार: ढाई  कच्छ की पृष्ठभूमि में बनी गिरीश मलिक की फिल्म 'जल' रेगिस्तान के बाशिंदों की कहानी है। फिल्म का नायक बक्का को उसके गांव के लोग जल का देवता कहते हैं। वह पारंपरिक यंत्रों और अनुमान से बता सकता है कि धरती के गर्भ में कहां पानी है। जाहिर सी बात है कि वह गांव का प्यारा है। गांव की एक लड़की उससे प्रेम करती है, लेकिन उसका दिल तो पड़ोसी गांव की लड़की केसर पर आ गया है। पानी की वजह से दोनों गांवों के बीच दुश्मनी है। तपते रेगिस्तान में कछ की जिंदगी में तब हलचल आती है जब विदेश से एक टीम अप्रवासी पक्षी फ्लेमिंग के बचाव के लिए जल की मात्रा बढ़ाने के इंतजाम में वहां आती है। विदेशी टीम आरंभिक प्रयासों में विफल रहती है। स्थानीय राकला के सुझाव पर वे बक्का की मदद लेते हैं। उसके बताए स्थान पर खुदाई होती है तो पानी निकल आता है। बक्का के भाव बढ़ जाते हैं। उसे कांट्रैक्ट पर सरकारी नौकरी मिल जाती है। वह जींस-शर्ट पहनने लगता है। बाद में अपने गांव में पानी के लिए कुएं की खुदाई के दरम्यान वह मुश्किलों में फंसता है। उसकी नीयत पर शक किया जाता है। अचानक वह सभी की आंखों में खटकने लगता है। उसे गांव से निकाल दिया जाता है। कुछ नाटकीय दृश्यों के बाद फिल्म खत्म होने के समय पता चलता है कि उस पर विदेश में किताब भी लिखी गई और पुरस्कार के तौर पर रकम भी भेजी गई। गिरीश मलिक ने कच्छ की पृष्ठभूमि में नए परिप्रेक्ष्य से स्थितियों और घटनाओं को रखा है। उन्होंने चरित्रों के अंतद्र्वद्व को उनके परिवेश में अच्छी तरह चित्रित किया है। वे दर्शकों को खुश करने की गरज से जहां-जहां भटके हैं, वे ही फिल्म की कमजोर दृश्य हैं। गांव में आ रहे बदलाव और परंपरा से जुड़ाव के टकराव को गिरीश ने बखूबी रेखांकित किया है। कच्छ के नैसर्गिक सौंदर्य का धूसर रंग फिल्म के कथ्य को प्रभावशाली बनाता है। फिल्म के सिनेमैटोग्राफर ने कछ के रेगिस्तान के उग्र सौंदर्य को किरदारों के मनोभावों के अनुरूप पर्दे पर उतारा है। गिरीश मलिक ने पूरब कोहली को सुंदर मौका दिया है। पूरब बक्का के चरित्र को अच्छी तरह जीते हैं। कीर्ति कुल्हारी और तनिष्ठा चटर्जी निश्चित ही प्रतिभाशाली अभिनेत्रियां हैं। इस फिल्म में रवि गोसाई ने साबित किया है कि निर्देशक उन्हें मौका दें तो वे निराश नहीं करेंगे। लंबे समय के बाद मुकुल शर्मा को देखना भी सुखद रहा। यशपाल शर्मा ऐसी भूमिकाओं में बंध गए हैं। अवधि-135 मिनट"
फिल्म रिव्यू: मैं तेरा हीरो (2 स्टार), 2,"मुंबई (अजय ब्रह्मात्मज)। प्रमुख कलाकार: वरुण धवन, इलियाना डिक्रूज, नरगिस फाखरी और अरुणोदय सिंह। निर्देशक: डेविड धवन संगीतकार: साजिद-वाजिद। स्टार: 2 डेविड धवन, गोविंदा और सलमान खान मिल कर कामेडी, सेक्स और डबल मीनिंग डायलॉग खास किस्म की मसाला फिल्में परोसते रहे थे। सच यही है कि उनकी फिल्मों को दर्शकों ने खूब पसंद भी किया। समय के साथ तीनों तीन दिशा में बढ़ गए। इस बीच डेविड धवन के बेटे वरुण धवन को करण जौहर ने 'स्टूडेंछ आफ द ईयर' में लॉन्च किया। रिलीज के बाद सभी ने फिल्म के दूसरे हीरो सिद्धार्थ मल्होत्रा को लपक लिया। डैडी डेविड धवन मौके पर फिर से डायरेक्टर की कुर्सी पर बैठ गए। उन्होंने वरुण धवन को फिल्म में लिया। कोई पॉपुलर हीरोइन साथ आने को तैयार नहीं हुई तो नरगिस फाखरी और और इलियाना डिक्रूज को साथ में लिया और मसाला मनोरंजन 'मैं तेरा हीरो' पेश किया। इस पृष्ठभूमि के बाद फिल्म से कोई शिकायत नहीं रहती। 'मैं तेरा हीरो' उन दर्शकों के लिए ही बनाई गई है, जो हिंदी में मसाला फिल्में देखते रहे हैं। इधर ऐसा लगने लगा था कि दर्शकों की रुचि का खयाल रखते हुए फिल्मकार नए फॉर्मूले आजमा रहे हैं। फिल्म देखते हुए कभी सलमान खान के लटकों तो कभी गोविंदा के झटकों की याद आती है। सीनु पढ़ने के लिए बेंगलुरु आता है। पहले ही दिन कैंपस में उसे सुनयना भा जाती है। उधर आयशा उस पर पहले ही मर मिटी है। दो हीरोइन और एक हीरो, तीन-चार नाच गाने, कुछ फूहड़ दृश्य और द्विअर्थी संवादों की तुकबंदी, मार-धाड़ और विदूषक किरदारों की पछाड़, हो गई फिल्म पूरी। डेविड धवन ने पूरा खयाल रखा है कि दर्शकों को फिजूल में कुछ सोचना न पड़े। तर्क को रखा ताक पर और कामेडी डाली नाप कर। वरुण धवन ने सलमान खान और गोविंदा के लटके-झटकों से लैस होकर डैडी डेविड धवन की हर मांग पूरी की है। कहना चाहिए कि डैडी की सौंपी जिम्मेदारी को पूरी फूहड़ता और आवश्यक अश्लीलता के साथ निभा कर वे सलमान और गोविंदा के उत्तराधिकारी होते नजर आते हैं। रूप-रंग और डील-डौल उन्होंने हासिल किया है। कुछ और फिल्मों के अनुभव के बाद वे अभिनय करने के साथ प्रिय भी लगने लगेंगे। वरुण धवन को अपनी आवाज पर मेहनत करनी चाहिए। निश्चित ही वे मसाला हीरो के तौर पर स्वीकृत होंगे। फिल्म के बाकी कलाकारों और दोनों हीरोइनों का योगदान यथायोग है। अच्छा तो नहीं लगता जब राजपाल यादव, अनुपम खेर और सौरभ शुक्ला जैसे कलाकारों को हम ऐसी फिल्मों में साधारण काम करते देखते हैं। यह उनकी पसंद और निर्देशक की जरूरत है। अवधि-128 मिनट"
फिल्म रिव्यू :यंगिस्तान (3 स्टार),2.5,"मुंबई(अजय ब्रह्मात्मज) प्रमुख कलाकार :नेहा शर्मा, बमन ईरानी और फारुख शेख। निर्देशक-सैय्यद अहमद अफजल। संगीतकार-अरिजित सिंह। स्टार-(3स्टार)  नई सोच की प्रेम कहानी निर्माता वासु भगनानी और निर्देशक सैयद अफजल अहमद की 'यंगिस्तान' राजनीति और चुनाव के महीनों में राजनीतिक पृष्ठभूमि की फिल्म पेश की है। है यह भी एक प्रेम कहानी, लेकिन इसका राजनीतिक और संदर्भ सरकारी प्रोटोकोल है। जब सामान्य नागरिक सरकारी प्रपंचों और औपचारिकताओं में फंसता है तो उसकी अपनी साधारण जिंदगी भी असामान्य हो जाती है। देश के प्रधानमंत्री का बेटा अभिमन्यु कौल सुदूर जापान की राजधानी टोकियो में आईटी का तेज प्रोफेशनल है। वहां वह अपनी प्रेमिका के साथ लिव इन रिलेशनशिप में रहता है। वह पूरी मस्ती के साथ जी रहा है। एक सुबह अचानक उसे पता चलता है कि उसके पिता मृत्युशय्या पर हैं। अंतिम समय में वह पिता के करीब तो पहुंच जाता है, लेकिन अगले ही दिन उसे एक बड़ी जिम्मेदारी सौंप दी जाती है। पार्टी की तरफ से उसे पिता का पद संभालना पड़ता है। इस कार्यभार के साथ ही उसकी जिंदगी बदल जाती है। उसे नेताओं, अधिकारियों और जिम्मेदारियों के बीच रहना पड़ता है। वह अपनी सहचर प्रेमिका के साथ पहले की तरह मुक्त जीवन नहीं जी पाता। जिम्मेदारी मिलने पर अभिमन्यु कौल स्थितियों के चक्रव्यूह में फंसने पर हारता नहीं है। वह अपने युवा अनुभव और सोच से देश की राजनीति को नई दिशा देता है। साथ ही दवाब में आने के बावजूद निजी जिंदगी में भावनाओं और प्रेमिका से समझौता नहीं करता। वह भरोसेमंद अधिकारी अकबर की मदद से नीतिगत तब्दीलियां लाता है। निर्देशक सैयद अफजल अहमद ने सर्वथा नए विषय पर फिल्म सोची है। उन्होंने राजनीतिक पृष्ठभूमि की इस प्रेम कहानी के अंतर्विरोधों को रेखांकित किया है। हमें पता चलता है लकीर के फकीर बने सिस्टम की चूलें हिलने लगी हैं। पारंपरिक राजनीति की साजिश में अभिमन्यु नहीं घबराता। वह कमान अपने हाथों में ले लेता है और पिता के करीबियों को चौंकाता है। 'यंगिस्तान' देखते हुए इंदिरा गांधी-राजीव गांधी या राहुल गांधी की भी याद आ सकती है, लेकिन यह फिल्म अलग स्तर और आयाम की है। 'यंगिस्तान' फारुख शेख की आखिरी फिल्म है। उनकी सहजता दर्शनीय है। वे न केवल अभिमन्यु कौल के दाएं हाथ के रूप में फिल्म में मौजूद हैं, बल्कि फिल्म के लिए भी दायां हाथ बन जाते हैं। वे जैकी भगनानी के परफॉरमेंस में पूरी मदद करते हैं। यह फिल्म उनके लिए भी देखी जा सकती है। जैकी भगनानी ने अभिमन्यु कौल के जीवन में आए परिवर्तन और द्वंद्व को पकड़ने की कोशिश की है। उनका अभिनय परिष्कृत हुआ है। उनकी प्रेमिका के रूप में नेहा शर्मा के हिस्से में कुछ खास नहीं था। वह अपनी भूमिका निभा भर ले जाती हैं। फिल्म के सहयोगी किरदारों में अपरिचित कलाकार फिल्म का प्रभाव बढ़ाते हैं। उसके लिए फिल्म के कास्टिंग डायरेक्टर को बधाई दी जा सकती है। 'यंगिस्तान' नई सोच की ताजा फिल्म है। फिल्म की आंतरिक कमियां हैं, लेकिन यह प्रयास सुखद है कि फिल्म की जमीन नई है। अवधि- 133 मिनट"
फिल्म रिव्यू: ओ तेरी (1 स्टार), 1,"मुंबई (अजय ब्रह्मात्मज)। प्रमुख कलाकार: पुलकित सम्राट, बिलाल अमरोही और सारा जेन डियास। निर्देशक: उमेश बिष्ट। संगीतकार: हिमेश रेशमिया। स्टार: 1 उमेश बिष्ट की 'ओ तेरी' देखते हुए कुंदन शाह निर्देशित 'जाने भी दो यारो' की याद आ जाना स्वाभाविक है। उसी फिल्म की तरह यहां भी दो बेरोजगार युवक हैं। वे नौकरी और नाम के लिए हर यत्‍‌न-प्रयत्‍‌न में विफल होते रहते हैं। अखबार की संपादिका अब चैनल की हेड हो गई है। 'ओ तेरी' में भी एक पुल टूटता है और एक लाश के साथ दोनों प्रमुख किरदारों की मुश्किलें बढ़ती हैं। अगर 'ओ तेरी' आज के सामाजिक माहौल की विसंगतियों को 'जाने भी दो यारो' की चौथाई चतुराई और तीक्ष्णता से भी पकड़ती तो 21 वीं सदी की अच्छी ब्लैक कामेडी हो जाती। लेखक-निर्देशक इस अवसर का इस्तेमाल नहीं कर पाते। उन्होंने अपनी कोशिश में 'जाने भी दो यारो' का मखौल उड़ाया है। फिल्म के प्रमुख किरदारों में पुरानी फिल्म जैसी मासूमियत नहीं है, इसलिए उनके साथ हुए छल से हम द्रवित नहीं होते। जरूरी नहीं है कि वे दूध के धूले हों लेकिन उनके अप्रोच और व्यवहार में ईमानदारी तो होनी ही चाहिए। पुलकित सम्राट और बिलाल अमरोही दोनों प्रमुख किरदारों को जीने और पर्दे पर उतारने की कोशिश में असफल रहे हैं। समस्या उनकी एक्टिंग से अधिक उनके चरित्रों की है। अगर चरित्र सुगठित नहीं हो तो होनहार और प्रतिभाशाली एक्टर भी कोई प्रभाव नहीं दिखा पाते। 'ओ तेरी' के साथ यही हुआ है। किरदारों के नाम पर गढ़े गए कैरिकेचर की भूमिकाओं में अनुपम खेर, मुरली शर्मा और मंदिरा फिल्म का असर हल्का करते हैं। अन्य किरदारों के साथ भी यही दिक्कत रही है। 'ओ तेरी' एक रोचक विषय पर बनी अधकचरी फिल्म है।  अवधि-107 मिनट"
फिल्म रिव्यू: ढिश्क्याऊं (2 स्टार), 2,"मुंबई (अजय ब्रह्मात्मज)। प्रमुख कलाकार: हरमन बवेजा, शिल्पा शेट्टी और सनी देओल। निर्देशक: सनमजीत सिंह तलवार। संगीतकार: पलाश मुच्छल। स्टार: 2 शिल्पा शेट्टी होम प्रोडक्शन की पहली फिल्म 'ढिश्क्याऊं' पूरी तरह से क्राइम और एक्शन पर टिकी है। सनमजीत सिंह तलवार के लेखन-निर्देशन में बनी यह फिल्म मुंबई के अंडरव‌र्ल्ड को एक नए अंदाज में पेश करने की कोशिश करती है। इस बार अंडरव‌र्ल्ड को सरगना हमेशा की तरह कोई मुंबईकर नहीं है। अमूमन हम देखते रहे हैं कि सारी लड़ाई मुंबई के खास संप्रदायों से आए अपराधियों के बीच होती है। आदर्शवादी पिता के साथ रहते हुए विकी घुटन महसूस करता है। हमेशा महात्मा गांधी की दुहाई देने वाले विकी के पिता की सलाहों को अनसुना कर अपराधियों की राह चुन लेता है। बचपन की चंद घटनाओं से उसे एहसास होता है कि यह वक्त आदर्शो पर चलने का नहीं है। वह बचपन से ही गैंगस्टर बनना चाहता है। बचपन में ही उसकी मुलाकात अपराधी टोनी से होती है। टोनी पहली शिक्षा सही देता है कि कोई मारे तो उसे पलट कर मारो। इस शिक्षा पर अमल करने के साथ ही विकी खुद में तब्दीली पाता हे। टोनी उसके बारे में कहता ही है कि वह ऐसा छर्रा है, जो ट्रिगर दबाने पर कारतूस बन कर निकलेगा। 'ढिश्क्याऊं' एक भटके हुए युवक के सपनों के साथ दोस्ती की भी कहानी है। दोस्ती में पड़ गई फांक का अंजाम खतरनाक और जानलेवा हो सकता है। 'ढिश्क्याऊं' में अपराध की रहस्य कथा बुनती है। इस कथा में टोनी, गुजर, रॉकी, खलीफा ओर लकवा हैं। लेखक-निर्देशक ने इस रहस्य कथा का रोचक शिल्प नहीं चुना है। हर बार लकवा और विकी के संवाद से नए दृश्य आरंभ होते हैं,जो कुछ दृश्यों के बाद रोचक नहीं रह जाते। हालांकि लकवा के किरदार की वजह से दिलचस्पी बनी रहती है। विकी कारतूस की भूमिका में हरमन बावेजा ने पिछली छवि को तोड़ते हुए रफ और टफ गैंगस्टर को आत्मसात करने का भरसक प्रयास किया है। कुछ दृश्यों में वे इस तब्दीली के प्रति आश्वस्त भी करते हैं, लेकिन हीरो इमेज के लिए कथित रूप से जरूरी गाने और रोमांस की पैबंद से अंतिम प्रभाव कमजोर होता है। टोनी और रॉकी की भूमिका में प्रशांत नारायण और आनंद तिवारी ने भरपूर योगदान किया है। सनी देओल अपने हिस्से की जिम्मेदारी बखूबी निभाते हैं। उनकी वजह से 'ढिश्क्याऊं' की रोचकता बढ़ जाती है। इस फिल्म के स्टार वैल्यू सनी देओल ही हैं। मुख्य विलेन की भूमिका में सुमित निझावन प्रभावी लगे हैं। फिल्म में संवादों और संवाद अदायगी पर विशेष ध्यान दिया गया है। आम दर्शकों को ये संवाद पसंद आ सकते हैं।  अवधि- 119 मिनट"
फिल्म रिव्यू : आंखों देखी (3.5 स्टार), साढ़े तीन ,"मुंबई (अजय ब्रह्मात्मज)।  प्रमुख कलाकार : संजय मिश्रा, रजत कपूर  निर्देशक : रजत कपूर  संगीतकार : सागर देसाई  स्टार : साढ़े तीन स्टार  दिल्ली-6 या किसी भी कस्बे, छोटे-मझोले शहर के मध्यवर्गीय परिवार में एक गुप्त कैमरा लगा दें और कुछ महीनों के बाद उसकी चुस्त एडीटिंग कर दें तो एक नई 'आंखें देखी' बन जाएगी। रजत कपूर ने अपने गुरु मणि कौल और कुमार साहनी की तरह कैमरे का इस्तेमाल भरोसेमंद दोस्ट के तौर पर किया है। कोई हड़बड़ी नहीं है और न ही कोई तकनीकी चमत्कार दिखाना है। 'दिल्ली-6' की एक गली के पुराने मकान में कुछ घट रहा है, उसे एक तरतीब देने के साथ वे पेश कर देते हैं।  बाउजी अपने छोटे भाई के साथ रहते हें। दोनों भाइयों की बीवियों और बच्चों के इस भरे-पूरे परिवार में जिंदगी की खास गति है। न कोई जल्दबाजी है और न ही कोई होड़। कोहराम तब मचता है, जब बाउजी की बेटी को अज्जु से प्यार हो जाता है। परिवार की नाक बचाने के लिए पुलिस को साथ लेकर सभी अज्जु के ठिकाने पर धमकते हैं। साथ में बाउजी भी हैं। वहां उन्हें एहसास होता है कि सब लोग जिस अज्जु की बुराई और धुनाई कर रहे थे, उससे अधिक बुरे तो वे स्वयं हैं। उन्हें अपनी बेटी की पसंद अज्जु अच्छा लगता है। इस एहसास और अनुभव के बाद वे फैसला करते हैं कि वे अब सिर्फ अपनी आंखों से देखी बातों पर ही यकीन करेंगे। यहां तक कि शेर की दहाड़ भी वे खुद सुनना चाहते हैं। इतना ही नहीं दुनिया की चख-चख से परेशान होकर वे मौन धारण कर लेते हैं। फिल्म के केंद्र में बाउजी हैं, लेकिन परिवार के अन्य सदस्य, नाते-रिश्तेदार और अड़ोसी-पड़ोसी भी समान रूप से महत्वपूर्ण हैं। फिल्म किसी खास अंत या क्लाइमेक्स में खत्म नहीं होती। एक मोड़ पर आकर ठहरती है। उसके बाद भी बाउजी की जिंदगी बदस्तूर चलती रही होगी। दिल्ली-6 की गलियों में ठहाकों, ठुमकों और ठसक के बीच।  बाउजी के किरदार को संजय मिश्रा ने इतना सहज और आत्मीय कर दिया है कि किरदार और कलाकार एकमेक हो गए हैं। हिंदी फिल्मों में सालों बाद ऐसा स्वाभाविक अभिनय दिखाया है। बाउजी के चलने, उठने, बैठने, रूठने और मनाने में मध्यवर्गीय सरलता है। संजय मिश्रा ने बाउजी को आत्मसात कर लिया है। उनकी बीवी की भूमिका में सीमा पाहवा बराबर का साथ देती हैं। उनकी झुंझलाहट और प्यार में लगाव है। वह भी अभिनय नहीं करतीं। लेखक-निर्देशक रजत कपूर ने सभी किरदारों के लिए सटीक कलाकारों का चुनाव किया है। कोई भी कलाकार फिल्मी नहीं लगता। प्रसंग, घटनाएं और संवादों में भी फिल्मीपन नहीं है। स्वयं रजत कपूर बाउजी के छोटे भाई के रूप में निखर कर आते हैं। खुद का विस्तार करते हैं।  फिल्म में गीतों के बोल पर ध्यान दें तो कहानी गहराई से उद्घाटित होती है। वरुण ग्रोवर ने 'आंखों देखी' की प्रस्तुति की संगत में गीतों को फिल्मी नहीं होने दिया है। वे शब्दों में नई इमेज गढ़ते हैं।  [अवधि-105 मिनट] "
फिल्म रिव्यू: गैंग ऑफ घोस्ट्स (3 स्टार), 3,"मुंबई (अजय ब्रह्मात्मज)। प्रमुख कलाकार: शरमन जोशी, माही गिल, अनुपम खेर और मीरा चोपड़ा। निर्देशक: सतीश कौशिक। स्टार: 3 सतीश कौशिक को रीमेक फिल्मों का उस्ताद निर्देशक कहा जा सकता है। आम तौर पर वे दक्षिण भारत की फिल्मों की रीमेक निर्देशित करते रहे हैं। इस बार उन्होंने अंकित दत्ता की बंगाली फिल्म 'भूतेर भविष्यत' को हिंदी में 'गैंग ऑफ घोस्ट्स' नाम से बनाया है। हिंदी फिल्म के मिजाज के मुताबिक उन्होंने मूल फिल्म में थोड़ा बदलाव किया है। देश भर के दर्शकों को रिझाने की फिक्र में उन्होंने विषय और प्रस्तुति का गाढ़ापन छोड़ दिया है। फिल्म थोड़ी हल्की हो गई है, फिर भी विषय की नवीनता और सिद्ध कलाकारों के सहयोग से मनोरंजन करने में सफल रहती है।  'गैंग ऑफ घोस्ट्स' भूतों के भविष्य के बहाने शहरी समाज के वर्तमान की कहानी है। मुंबइ में मॉल और मल्टीप्लेक्स कल्चर आने के बाद पुराने बंगले और मिल टूटते जा रहे हैं। उजाड़ बंगलों को अपना डेरा बनाए भूतों की रिहाइश का संकट बढ़ता जा रहा है। ऐसे में भूत संगठित होकर कुछ करना चाहते हैं। 'रागिनी एमएमस-2' की तरह यहां भी एक फिल्म बनती है, जिसमें भूतों का एक प्रतिनिधि ही लेखक बन जाता है। वह अपने समय के किरदारों की भूतियापंथी रचता है। मूल फिल्म के निर्देशक अंकित दत्ता की आपत्तियों और शिकायतें अपनी जगह माकूल होंगी। सतीश कौशिक ने हिंदी दर्शकों की अभिरुचि के अनुसार थोड़ा बदलाव किया है। सेठ गेंदामल के साथ बीते जमाने के अन्य किरदारों को अच्छी तरह गढ़ा गया है। इसमें समाज के हर तबके के किरदार हैं। सतीश कौशिक ने उनके परिवेश और संवाद के माध्यम से दर्शकों को हंसने की विसंगतियां दी हैं। फिल्म वर्तमान पर कटाक्ष करने के साथ अपने दौर को भी नहीं बख्शती।  अनुपम खेर लंबे समय के बाद अपनी भूमिका के प्रति गंभीर नजर आते हैं। माही गिल ने अतीत की अभिनेत्री के अंदाज के साथ आवाज को भी परफॉरमेंस में अच्छी तरह उतारा है। अन्य भूमिकाओं में राजपाल यादव, असरानी, यशपाल शर्मा आदि समुचित सहयोग करते हैं। मीरा चोपड़ा में नयी नवेली की अनगढ़ता है। जैकी श्राफ और चंकी पांडे ऐसी भूमिकाएं कई बार निभा चुके हैं। इस फिल्म का गीत-संगीत कमजोर है। वीनस की फिल्म में यह कमी खलती है। पिछले दशकों में उनकी फिल्मों का संगीत दर्शकों को झुमाता रहा है। अवधि- 128 मिनट"
फिल्म रिव्यू: लक्ष्मी (1.5 स्टार), 1.5,"मुंबई (अजय ब्रह्मात्मज)। प्रमुख कलाकार: मोनाली ठाकुर, सतीश कौशिक, शेफाली शेट्टी और राम कपूर। निर्देशक: नागेश कुकुनूर। संगीतकार: तापस रेलिया। स्टार: 1.5 नागेश कुकुनूर 'हैदराबाद ब्लूज' से दस्तक देने के बाद लगातार खास किस्म की फिल्म निर्देशित करते रहे हैं। बजट में छोटी, मगर विचार में बड़ी उनकी फिल्में हमेशा झकझोरती हैं। 'इकबाल' और 'डोर' जैसी फिल्में दे चुके नागेश कुकुनुर के पास अब अनुभव, संसाधन और स्रोत हैं, लेकिन फिल्म मेकिंग के अपने तरीके में वे गुणवत्ता लाने की कोशिश नहीं करते। 'लक्ष्मी' फिल्म का विचार उत्तम और जरूरी है, लेकिन इसकी प्रस्तुति और निर्माण की लापरवाही निराश करती है। चौदह साल की 'लक्ष्मी' को उसके गांव-परिवार से लाकर अन्य लड़कियों के साथ शहर में रखा जाता है। रेड्डी बंधु अपने एनजीओ 'धर्मविलास' की आड़ में कमसिन और लाचार लड़कियों की जिस्मफरोशी करते हैं। लक्ष्मी भी उनके चंगुल में फंस जाती है। फिर भी मुक्त होने की उसकी छटपटाहट और जिजीविषा प्रभावित करती है। वह किसी प्रकार उनके चंगुल से बाहर निकलती है। बाहर निकलने के बाद वह रेड्डी बंधु को उनके अपराधों की सजा दिलवाने के लिए भरे कोर्ट में फिर से लांछन और अपमान सहती है। 'लक्ष्मी' एक लड़की की हिम्मत और जोश की कहानी है। कहते हैं नागेश कुकुनूर ने एक सच्ची कहानी पर यह फिल्म बनाई है।  फिल्म के निर्माता नागेश कुकुनूर और सतीश कौशिक हैं। दोनों फिल्म के मुख्य किरदारों में हैं। ऐसा लगता है कि दोनों ने लड़कियों की खरीद-बिक्री पर एक उद्देश्यपूर्ण फिल्म बनाने का फैसला किया और फिर बजट सीमित रखने के लिए स्वयं अभिनय भी कर लिया। दोनों भाइयों (नागेश कुकनूर और सतीश कौशिक) की डील-डौल और भाषा में कोई समानता नहीं है। चौदह वर्षीय लक्ष्मी (मोनाली ठाकुर) के गेटअप और मेकअप पर ध्यान नहीं दिया गया है। जरूरी तो नहीं कि मुद्दे पर बनी फिल्मों में जरूरी तकनीकी पक्षों को नजरअंदाज किया जाए। इरादे और उद्देश्य में बड़ी होने के बावजूद 'लक्ष्मी' कमजोर फिल्म है। नागेश कुकुनूर और सतीश कौशिक अपनी भूमिकाओं में प्रभाव नहीं छोड़ पाते। छोटी भूमिका में शेफाली शाह अपने किरदार के साथ न्याय करती है। लक्ष्मी को चौदह साल का बताया और दिखाया गया है। मोनाली किरदार की उम्र से बड़ी और बेतरतीब लगती है। 'लक्ष्मी' आर्ट फिल्म के प्रभाव में बनायी गई साधारण फिल्म है। अवधि- 115 मिनट"
फिल्म रिव्यू : रागिनी एमएमएस 2 (2.5 स्टार), ढाई ,"मुंबई [अजय ब्रह्मात्मज]।  प्रमुख कलाकार : सनी लियोनी, प्रवीण डबास, संध्या मृदुल  निर्देशक : भूषण पटेल  संगीतकार : शामीर टंडन  स्टार : ढाई स्टार  बालाजी मोशन पिक्चर्स की 'रागिनी एमएमएस 2' अपने इरादे में स्पष्ट है। हॉरर और सेक्स के मेल से आम दर्शकों के मनोरंजन के लिए बनी यह फिल्म अपने मकसद में सफल रहती है। निर्देशक भूषण पटेल ने पिछली फिल्म के तार नई फिल्म की कहानी से जोड़ दिए हैं। साथ ही एक अघोषित प्रयोग भी किया है। 'रागिनी एमएमएस 2' में सनी लियोनी स्वयं के किरदार में हैं। इस फिल्म के लिए चुनने के साथ उन्हें उनके अतीत के संदर्भ के साथ पेश किया गया है। अगर निर्माता-निर्देशक 'जिस्म 2' का भी हवाला दे देते तो संदर्भ दमदार हो जाता।  'रागिनी एमएमएस' की घटना से प्रभावित फिल्मकार उस खौफनाक घटना पर फिल्म बनाना चाहता हे। फिल्म के लिए वही उसी शापित बंगले में जाता है। सनी लियोनी अपने किरदार के बरे में जानने-समझने के लिए मेंटल हॉस्पिटल में भर्ती रागिनी से मिलती है। हंसी-मजाक के माहौल में फिल्म की शूटिंग आरंभ होती है। शुरू में सब कुछ सामान्य रहता है, लेकिन कार्तिक पूर्णिमा की रात सब कुछ गड़बड़ होने लगता है। बंगले में बंधी चुड़ैल जाग जाती है और वह एक-एक कर सभी की जान लेती है। लेखक-निर्देशक ने इस बार एक मनोचिकित्सक को भी रखा है, लेकिन दुर्भाग्य से वह फिल्म के क्लाइमैक्स में विज्ञान को भूल तंत्र-मंत्र का ही सहारा लेती है।  सनी लियोनी हिंदी फिल्मों में आने के पहले पोर्न स्टार रही हैं। फिल्म का एक किरदार जब ताने मारने के साथ सनी को छेड़ता है और चुनौती देता है तो वह पोर्नो के लिए उपयोगी 'आह..उह' का प्रदर्शन करती है और चुनौती देती है कि जरा वैसा अभिनय कर के दिखाए। बतौर अभिनेत्री सनी लियोनी की स्वीकृति में अभी तक उनका अतीत आड़े आ रहा है। इस फिल्म में सनी लियोनी ने अपने किरदार के साथ जीने की कोशिश की है। बाकी अपनी छवि के इस्तेमाल में उन्हें कोई हिचक नहीं रही है। हिंदी फिल्मों में ऐसी अभिनेत्रियों की कमी है, जो अपनी देह को लेकर स्वच्छंद और मुक्त हों।  'रागिनी एमएमएस 2' में हॉरर के साथ सेक्स का उत्तेजक मिश्रण है। खौफ और सेक्स के इस मिश्रण को लाइट, साउंड और सोशल इफेक्ट के तकनीक के जरिए रोमांचक और उत्तेजक बनाने की अच्छी कोशिश की गई है। ऐसी फिल्मों के विशेष दर्शक हैं। उन्हें 'रागिनी एमएमएस 2' पसंद आएगी।  [अवधि-119 मिनट] "
फिल्म समीक्षा : बेवकूफियां (डेढ़ स्टार), डेढ़ ,"मुंबई (रतन)  निर्देशक : नुपुर अस्थाना  कलाकार : ऋषि कपूर, आयुष्मान खुराना, सोनम कपूर।  अवधि : 119 मिनट  स्टार : डेढ़ स्टार  कहते हैं कि पैसा प्यार के बीच कुछ पल के लिए कांटे तो चुभोता है, पर जीत फिर प्यार की ही होती है। देखें, तो ऐसी कहानी वाली न जाने कितनी फिल्में आई होंगी समय के सांचे में ढली। यशराज की फिल्म 'बेवकूफियां' भी समय की चाशनी में डुबोई हुई पुरानी कहानी ही है। पता नहीं निर्माता आदित्य चोपड़ा को इस कहानी में क्या खास नजर आया और निर्देशक नूपुर अस्थाना ने क्या अलग देखा? यह सवाल फिल्म देखने के बाद लोगों के मन में होता है।  संभव है कि निर्माता-निर्देशक ने यह सोचा हो कि एयरलाइंस और बैंक की नौकरी के साथ मंदी का तड़का कहानी को नया रूप देगा, लेकिन मंदी का दौर आज बस कहने के लिए है यह सभी जानते हैं। इनसे अलग कहानी जब भारतीय परिवेश की है, तो भारतीय इस सोच के साथ नहीं जीते कि जो कमाओ, उससे ज्यादा खर्च करो। यह बात दुनिया भी जानती है और यही वजह रही कि भारत में मंदी का उतना असर तो नहीं ही पड़ा जितना दूसरे देशों में। तो इस कहानी में यहीं से गडबड़ी शुरू होती है और फिर प्यार में हां और ना के साथ फिर हां पर आकर खत्म हो जाती है।  कहानी को लेकर शायद इसके निर्माता-निर्देशक संशय की स्थिति में पहले से थे, तभी तो उन्होंने सोनम को लेकर स्वीमिंग पूल वाला सीन क्रिएट किया और उन्हें बिकनी में दिखाया। सोनम इस लुक में अभी तक किसी फिल्म में नहीं दिखी थीं और न ही इस तरह से उन्होंने लिपलॉक सीन किसी फिल्म में किया है। कुल मिलाकर हिंदी फिल्मों में अच्छी कहानी का अभाव है, यह बात एक बार फिर सामने आई 'बेवकूफियां' के जरिए। फिल्म के बारे में कहा जा सकता है कि यह यशराज जैसी ऊंची दुकान का फीका पकवान है।  फिल्म की कहानी तीन किरदारों, मोहित चढ्डा, मायरा और वी के सहगल के इर्दगिर्द घूमती है। मोहित बने हैं आयुष्मान खुराना, मायरा की भूमिका निभाई है सोनम कपूर ने और वी के सहगल की भूमिका में हैं ऋषि कपूर। वी के सहगल की बेटी मायरा एक बैंक में बड़े पद पर है। उसका ब्वॉयफ्रेंड मोहित भी एक एयरलाइंस में अच्छे ओहदे पर है, लेकिन उसकी सैलरी मायरा से कम है। वी के सहगल देश के सेक्रेटरी लेवल के ओहदे पर हैं और वे अपनी बेटी के लिए ऐसे लड़के को चुनना चाहते हैं, जो मायरा को दुनिया भर की खुशी दे, खासकर उसके पास पैसे की कोई कमी न हो। यही वजह है कि जब सहगल को पता चलता है कि मोहित की सैलरी मायरा से कम है, वह इनके प्यार के बीच कांटा बन जाता है और पूरी कहानी में कांटा बना रहता है। जब मोहित को प्रमोशन मिलता है, उसके बाद ही उसकी नौकरी मंदी की वजह से चली जाती है, लेकिन मायरा और मोहित के दोस्त सहगल को यह नहीं जानने देते कि वह सड़क पर आ गया है। फिर पैसे को लेकर मोहित और मायरा में अनबन होती है और दोनों अलग हो जाते हैं, लेकिन नौकरी से सेवामुक्त हो चुके सहगल को अब मोहित की कुछ बातें अच्छी लगने लगती हैं। उधर, मोहित के ख्यालों से दूर जाने के लिए मायरा विदेश जाने के लिए तैयार होती है, लेकिन अंत में सहगल ही कुछ ऐसा करता है और फिर मोहित-मायरा एक हो जाते हैं।  अभिनय की बात की जाए, तो सोनम कपूर अपने अंदाज में सही दिखी हैं। आयुष्मान खुराना का भी काम इस फिल्म में पहले से अच्छा हुआ है। ऋषि कपूर ने कमाल का काम किया है। फिल्म को खूबसूरत बनाने के लिए ऐसे किसी सीन या लोकेशन को नहीं दिखाया गया है, जो दर्शकों की आंखों को सुकून दे। पर्दे पर सिर्फ कैरेक्टर नजर आते हैं। गीत-संगीत की बात की जाए, तो फिल्म देखते हुए इसका मजा नहीं मिलता। सभी गीत आते-जाते से लगते हैं। बस 'गुलछर्रे..' को सुनना थोड़ा अच्छा लगता है। फिल्म में संगीत रघु दीक्षित का है। गीत लिखे हैं अनविता दत्त ने। "
फिल्म रिव्यू: गुलाब गैंग (3 स्टार), 3,"मुंबई (अजय ब्रह्मात्मज) प्रमुख कलाकार : माधुरी दीक्षित और जूही चावला निर्देशक : सौमिक सेन  संगीतकार : सौमिक सेन  स्टार : 3 सौमिक सेन की 'गुलाब गैंग' में गुलाबी साड़ी पहनी महिलाएं समूह में चलती हैं तो उनमें किसी झरने की गति और चंचलता नजर आती है। बेधड़क सीमाओं को तोड़ती और नए सितारों को छूती गंवई महिलाओं के अधिकार और समस्याओं की 'गुलाब गैंग' माधुरी दीक्षित और जूही चावला की अदाकारी और भिड़ंत के लिए भी देखी जा सकती है।  रज्जो को पढ़ने का शौक है। उसकी सौतेली मां पढ़ाई की उसकी जिद को नहीं समझ पाती। वह उसे घरेलू कामों में झोंकना चाहती है। यही रज्जो बड़ी होकर शिक्षा को मिशन बना लेती है। वह गुलाब गैंग आश्रम की स्थापना करती है। अपने गैंग की लड़कियों की मदद से वह नारी संबंधित सभी अत्याचारों और आग्रहों से लड़ती है। अपनी ताकत से वह पहचान बनाती है। यहां तक कि स्थानीय राजनीतिज्ञ सुमित्रा देवी की निगाहों में आ जाती है। सुमित्रा देवी की अपनी ताकत बढ़ाने के लिए रज्जो को साथ आने का ऑफर देती है, लेकिन रज्जो सामने आना बेहतर समझती है। यहां से दोनों की भिड़ंत आरंभ होती है। लेखक-निर्देशक और संगीतकार सौमिक सेन की त्रिआयामी प्रतिभा में संगीतकार फिल्म पर ज्यादा हावी रहा है। संगीत का सुंदर उपयोग है, लेकिन फिल्म के मसालेदार संरचना में वह योग नहीं करता। संगीत और नृत्य पृथक रूप से उत्तम होने के बावजूद फिल्म की गति को धीमी करता है। गीतों में रज्जो की ऊर्जा को शब्द नहीं मिल पाते।  'गुलाब गैंग' मुख्य रूप से हिंदी फिल्मों की प्रौढ़ अभिनेत्रियों के लिए रची गई कहानी है। माधुरी दीक्षित ने रज्जो और जूही चावला ने सुमित्रा देवी के किरदार को सही रंग दिया है। रज्जो के जोश को माधुरी दीक्षित पर्दे पर ले आती हैं। वहीं साजिश रचती सुमित्रा देवी की चालाकी को जूही चावला सटीक अंदाज देती है। दोनो जब-जब एक फ्रेम में आई है, उन्होंने दृश्यों को प्रभावशाली बना दिया है। सौमिक सेन ने फिल्मों में गैंग की गतिविधियों को तरजीह दी है। सामूहिकता पर बल देने के कारण वे हिंदी फिल्मों की परिपाटी से बाहर निकल जाते हैं। अगर रज्जो की केंद्रीयता को परिभाषित किया जाता तो फिल्म अधिक प्रभावशाली हो जाती। फिल्म के दृश्य संयोजन और विषय में हल्का बिखराव है। शायद निर्देशक हिंदी फिल्मों के ढांचे से निकलना चाहते हो और सुदृढ़ छलांग न लगा सके हों। फिल्म के कुछ दृश्यों में संवादों का तेजाबी इस्तेमाल हुआ है। खासकर माधुरी दीक्षित और जूही चावला के आमने-सामने के दृश्यों में दोनों कलाकारों के अनुभव सिद्ध परफॉर्मेस से हम प्रभावित होते हैं। अवधि-149 मिनट"
फिल्म रिव्यू: टोटल सियापा (1.5 स्टार), 1.5,"मुंबई (अजय ब्रह्मात्मज)। प्रमुख कलाकार: अली जफर और यामी गौतम। निर्देशक: ई निवास। संगीतकार: अली जफर। स्टार: 1.5 हिंदू-मुसलमान किरदार.. ऊपर से वे भारतीय और पाकिस्तानी। लेखक के पास इतनी ऊर्वर कथाभूमि थी कि वह प्रभावशाली रोमांटिक सटायर लिख सकता था। नीरज पांडे ने इसकी झलक फिल्म के प्रोमो में दी थी। अफसोस है कि फिल्म के सारे व्यंग्यात्मक संवाद प्रोमो में ही सुनाई-दिखाई पड़ गए। फिल्म में व्यंग्य की धार गायब है। वह एक ठहरा हुआ तालाब हो गया है, जिसमें सारे किरदार बारी-बारी से डुबकियां लगा रहे हैं।  आशा हिंदुस्तानी पंजाबी है और अमन पाकिस्तानी पंजाबी है। दोनों एक-दूसरे से प्यार करते हैं। आशा अपने परिवार से मिलवाने के लिए अमन को लेकर आती है। पहली मुलाकात में ही आशा की मां और भाई के पाकिस्तानी पूर्वाग्रह जाहिर हो जाते हैं। फिल्म उसी पूर्वाग्रह पर अटकी रहती है। प्रसंगों के लेप चढ़ते जाते हैं। लंदन के बैकड्रॉप में चल रही इन किरदारों की कथा एक कमरे तक सिमट कर रह जाती है। लंदन में बसा आशा का पंजाबी परिवार अपने पाकिस्तानी पड़ोसी से भी दोस्ती नहीं कर सका है। इस पृष्ठभूमि में आशा और अमन के प्यार को स्वीकार कर पाना उनके लिए निश्चित ही बड़ी राष्ट्रीय अनहोनी रही होगी। निर्देशक ई निवास अब ईश्वर निवास हो गए हैं। नाम बदलने के बावजूद उनकी शैली में नवीनता नहीं आई है। अफसोस यह भी है कि नीरज पांडे की देखरेख में बनी इस फिल्म में व्यर्थ के द्विअर्थी दृश्य रखे गए हैं। उनसे फिल्म को कोई ताकत नहीं मिलती। यामी गौतम ने आशा के चरित्र को अच्छी तरह निभाया है। उन्होंने आशा के असमंजस और परेशानी को आत्मसात किया है। अमन के किरदार में अली जफर प्रभावित नहीं करते। वे औसत परफॉरमेंस से आगे नहीं बढ़ पाते। दिक्कत यह भी रही है कि उनके चरित्र के गठन में लेखक-निर्देशक ने फांक छोड़ दी है। किरण खेर को ऐसे बिसूरते चरित्रों में हम कई बार देख चुके हैं। अनुपम खेर का चरित्र और उनके द्वारा किया गया उसका चरित्रांकन भी समझ से परे है।  'टोटल सियापा' एक संभावित रोमांटिक सटायर फिल्म की भ्रूण हत्या है। नीरज पांडे के लेखन और ईश्वर निवास के इस बेतुके प्रास को अधिकांश कलाकारों के परफॉर्मेस ने निराश होने तक पहुंचा दिया है। अवधि-108 मिनट"
फिल्म रिव्यू: क्वीन (4 स्टार), 4,"मुंबई (अजय ब्रह्मात्मज)। प्रमुख कलाकार: कंगना रनौत, राजकुमार राव और लिजा हेडन। निर्देशक: विकास बहल। संगीतकार: अमित त्रिवेदी। स्टार: 4 विकास बहल की 'क्वीन' देखते समय एहसास हुआ कि अपने देश में लड़कियां डकार नहीं लेतीं। बचपन से परिवार और समाज की हिदायतों में पलने की वजह से उन्हें ख्याल ही नहीं आता कि डकार भी लिया जा सकता है। पेरिस में विजयलक्ष्मी की डकार पर पर्दे पर चौंकी दिल्ली के राजौरी गार्डन की रानी उर्फ क्वीन की तरह मैं भी चौंक गया था। मेरी विस्मय अलग था कि मुझे यह मामूली स्थिति मालूम नहीं थी। 'क्वीन' एक लड़की के तितली बनने की कहानी है। पंख निकलते ही वह दुनिया से दो-चार होती है। खुद को समझती और फुदकती है। दिल्ली की पृष्ठभूमि पर आ रही फिल्मों में शादी एक बड़ा जश्न होता है। इस फिल्म की शुरुआत भी मेंहदी से होती है। चाशनी में डूबी स्वीट रानी की शादी होने वाली है। ढींगड़ा अंकल का बेटा विजय उससे प्रेम करता है। फ्लैशबैक में हम देखते हैं कि वह कैसे रानी पर डोरे डालता है। उसे क्वीन नाम देता है। शादी की रजामंदी के बाद वह लंदन चला जाता है। लंदन से वह शादी के लिए लौटता है तो उसे अपनी रानी पिछड़ी और साधारण लगती है, जिंस पर कुर्ती पहनने वाली दिल्ली के मिडिल क्लास की आम लड़की। लंदन प्रवास में वह ग्लोबल मॉडर्न युवक हो गया है। शादी की नियत तारीख के दो दिन पहले विजय शादी तोड़ देता है। रानी इस झटके को बर्दाश्त नहीं कर पाती, वह एकांत और उपवास में चली जाती है। ऐसे पल में उसकी दादी सलाह देती है, वह दुखी न हो। अपने जीवन के साक्ष्य से वह रानी को वर्तमान और यथार्थ से लड़ने के लिए तैयार करती है। हम देखते हैं कि भूखी रानी पास में पड़े डब्बे से लड्डू निकाल कर गटक लेती है। अभी तक मां, पिता, भाई, सहेली और प्रेमी के साथ पली रानी का अगला फैसला होता है कि वह अकेले ही हनीमून पर जाएगी। उसने पेरिस और एम्सटर्डम जाने का सोच रखा था। घर वाले भी दिल रखने के लिए उसे जाने की इजाजत दे देते हैं। रानी राजौरी गार्डन के अपने घर से निकलती है तो फिर निकल ही जाती है। पहले पेरिस और फिर एम्सटर्डम में उसका सामना जिन व्यक्तियों, स्थितियों और दिक्कतों से होता है, वे उसका विस्तार करते चले जाते हैं। रुढि़यों और धारणाओं की मैल उतरती चली जाती है। मन से स्वच्छ होते ही उसका पसमंजर बदल जाता है। वह सोच, विचार पहनावे और दृष्टिकोण में बदलती जाती है। रानी के व्यक्तित्व के रूपांतरण को लेखक-निर्देशक ने सहज और स्वाभाविक रखा है। दिल्ली से गई रानी और दिल्ली लौटी रानी की छवि और बॉडी लैंग्वेज को अलग-बगल में रखकर देखें तो यह परिवर्तन साफ नजर आएगा।  हिंदी फिल्मों में नायिका प्रधान, नारी स्वतंत्रता और औरतों की अभिव्यक्ति की फिल्मों में शोषण और दमन की पृष्ठभूमि रहती है। औरतें बिलखती, चीखती और छाती पीटती रहती है। विकास बहल की 'क्वीन' हिंदी फिल्मों की नारी प्रधान फिल्मों की किसी परंपरा का पालन नहीं करती। यह रानी के खुलने और खिलने की कहानी को एक व्यापक परिप्रेक्ष्य में पेश करती है। रानी चीखती नहीं है, सीखती है। अनजाने में हुआ एक्सपोजर उसे बंधनमुक्त कर देता है। फिल्म की कथाभूमि हमारे आसपास की है। रानी मध्यवर्गीय परिवारों की आम लड़की है, जो पंख लगते ही उड़ने को बेताब है। 'क्वीन' हिंदी सिनेमा के पर्दे पर लड़की की स्वच्छंद उड़ान है। वह किसी वाद, सोच और नारे से प्रभावित नहीं है। कंगना रनौत ने रानी के किरदार को बखूबी पेश किया है। अगर चरित्र और कलाकार के स्वभाव में हल्की सी भी समानता हो तो पर्दे पर किरदार निखर जाता है। कंगना रनौत की 'फैशन' में यही हुआ था। 'क्वीन' में कंगना ने फिर से नैसर्गिक प्रतिभा का परिचय दिया है। उन्होंने रानी के कायांतरण के हर चरण को पूरे प्रभाव से परफॉर्म किया है। उनकी भाव मुद्राएं, संवाद अदायगी और संवादों के शब्द भी किताबी नहीं हैं। निश्चित ही संवादों में कंगना की निजी शब्दावली और एक्सप्रेशन हैं। विजयलक्ष्मी की भूमिका में लीजा हेडेन ने रुढि़मुक्त स्वच्छंद लड़की को फूहड़ और अश्लील नहीं होने दिया है। रानी के व्यक्तित्व व उसकी तब्दीली में उसकी संजीदा भूमिका है। एम्सटर्डम में मिले रानी के रूममेट की भूमिकाओं में आए तीनों कलाकारों ने कथ्य के प्रभाव को बढ़ा दिया है। और राजकुमार राव हमेशा की तरह अपने किरदार के मिजाज में रहते हैं। वे मिले हुए दृश्यों में रानी पर हावी होने की कोई कोशिश नहीं करते। इस फिल्म का गीत-संगीत भी उल्लेखनीय है। अमित त्रिवेदी के संगीत और अन्विता दत्त के गीतों में रानी की आजादी की चपलता है। गीतों का चयन और फिल्मांकन खूबसूरत है। कहीं भी वह थोपा हुआ नहीं लगता। 'क्वीन' की रानी पर ममता कालिया की ये पंक्तियां सटीक हैं-अपनी मर्जी आप जिएंगे, जीवन का रसधार पिएंगे, कलश उठाकर ओक लगाकर, नहीं चाहिए हमें कृपाएं, करछुल-करछुल चम्मच..चम्मच। अवधि- 146 मिनट"
फिल्म रिव्यू: बबलू हैप्पी है (3 स्टार), 3,"मुंबई (अजय ब्रह्मात्मज)। प्रमुख कलाकार: एरिका फर्नाडिस, साहिल आनंद और सुमित सूरी।  निर्देशक: नीला माधब पांडा। संगीतकार: बिशाख-कनीश। स्टार: 3 शहरों की दौड़ती-भागती जिंदगी में युवक-युवतियों की बड़ी उलझन और समस्या प्यार, संबंध और समर्पण है। हर संबंध के लिए गहरी समझदारी के साथ परस्पर विश्वास अनिवार्य है। पसंद और आकांक्षाएं भी एक सी हों तो रिश्तों के पनपने के लिए समान भूमि मिल जाती है। यह फिल्म दिल्ली के कुछ युवक-युवतियों के जरिए प्यार और समर्पण तलाशती हुई एक ऐसे मुकाम पर पहुंचती है, जहां सच के आभास से डर पैदा होता है ओर उसके एहसास से प्रेम और विश्वास जगता है। जतिन और तमन्ना की शादी होने वाली है। शादी से पहले जतिन दोस्तों के साथ पहाड़ों की सैर को निकलता है। तमन्ना को भी एक प्रोजेक्ट के सिलसिले में पहाड़ों पर जाना है। तय होता है कि दोनों वहां मिलेंगे। तमन्ना तुनकमिजाज और पजेसिव किस्म की युवती है। वह जतिन को कभी कुछ कहने का मौका नहीं देती। हमेशा उलाहने और डांट से ही उनकी मुलकातें खत्म होती हैं? जतिन समर्पित प्रेमी की तहर हमेशा उसकी सुनता रहता है। पहाड़ों के सफर में उसके साथ हैरी और रोहन भी है। उनकी अपनी समस्याएं हैं। यात्रा की रात बैचलर पार्टी में जतिन की मुलाकात नताशा से हो जाती है। उन्हें सुधि नहीं रहती। नशे की हालत वे हमबिस्तर हो जाते हैं। बाद में भी नताशा से मुलाकातें होती हैं। नजदीकियां बढ़ती हैं। इसके साथ ही उसकी दुविधा बढ़ती जाती है। एक रहस्य गाढ़ा होता है। उनकी मौज-मस्ती और मुश्किलों के बीच कहानी बढ़ते-बढ़ते एक ऐसे मोड़ पर पहुंचती है, जहां जतिन स्तब्ध होने के साथ लाचार दिखता है। उसी लाचारी में उसे प्रेम का एहसास होता है। नीला माधब पांडा और लेखक संजय चौहान ने फिल्म में समाज के एक जरूरी और गंभीर मुद्दे को खूबसूरती से पिरोया है। इंटरवल तक अनुमान नहीं रहता कि पिल्म उद्देश्यपूर्ण मोड़ लेगी। लगता ही नहीं कि साधारण सी लग रही युवा समूह की उलझनों की कहानी में सार्थक पेंच आ जाएगा। नीला माधब पांडा अपने उद्देश्य में सफल होते हैं। इस मकसद तक पहुंचने में उन्होंने नाहक प्रचलित फॉर्मूला का इस्तेमाल किया है। मीका सिंह का आइटम सॉन्ग और बंजारा डांस फिल्म के भाव के लिहाजा से अनावश्यक पैबंद लगते हैं।  फिल्म का गीत-संगीत प्रयोगधर्मी और प्रभावशाली है। गीतकार प्रतीक मजूमदार और संगीतकार बिशाख-कनीश ने मधुर गीत-संगीत संयोजन किया है। कलाकारों में नताशा की भूमिका निभा रही अभिनेत्री एरिका फर्नाडिस अपने किरदार की वजह से याद रह जाती हैं। साहिल आनंद और सुमित सूरी अपनी भूमिकाओं के संग न्याय करते हैं। 'बबलू हैप्पी है' साधारण और सहज रूप एक जरूरी मुद्दे को रोचक तरीके से फिल्म में ले आती है। यही इस फिल्म की खासियत है। इस मकसद और प्रयास के लिए लेखक संजय चौहान और निर्देशक नीला माधब पांडा की सराहना करनी होगी। प्रस्तुति में कुछ कमियों और अनावश्यक चतुराई का आभास होता है। उद्देश्य की वजह से उसे अनदेखा किया जा सकता है। अवधि-114 मिनट"
फिल्म रिव्यू: हंसी तो फंसी (2.5 स्टार), 2.5,"मुंबई (अजय ब्रह्मात्मज)।  निर्देशक: विनिल मैथ्यू। संगीतकार: विशाल-शेखर। स्टार: 2.5 फिल्म के अंग्रेजी हिज्जे का उच्चारण करें तो यह फिल्म 'हसी तो फसी' हो जाती है। यह इरादतन किया गया होगा। धर्मा प्रोडक्शन की फिल्म है तो अक्षर जोड़ने के बजाय इस बार घटा दिया गया है। फिल्म का यही प्रभाव भी है। फिल्म में बस मनोरंजन का अनुस्वार गायब है। फिल्म मनोरंजन की जगह मनोरजन करती है। हिंदी में बिंदी का बहुत महत्व होता है। अंग्रेजी में हिंदी शब्दों के सही उच्चारण के लिए बिंदी के लिए 'एन' अक्षर जोड़ा जाता है। करण जौहर की भूल या सोच स्वाभाविक हो सकती है, लेकिन इस फिल्म के साथ अनुराग कश्यप भी जुड़े हैं। अफसोस होता है कि भाषा और उच्चारण के प्रति ऐसी लापरवाही क्यों? 'हंसी तो फंसी' गीता और निखिल की कहानी है, जो अपने परिवारों में मिसफिट हैं। उनकी जिंदगी परिवार की परंपरा में नहीं है। वे अलग सोचते हैं और कुछ अलग करना चाहते हैं। गीता संयुक्त परिवार की बेटी है, जिसमें केवल उसके पिता उसकी हर गतिविधि के पक्ष और समर्थन में खड़े मिलते हैं। निखिल को अपनी मां का मौखिक समर्थन मिलता है। संयोग कुछ ऐसा बनता है कि दोनों बार-बार टकराते हैं। आखिरकार उन्हें एहसास होता है कि अलग मिट्टी से बने होने के कारण वे प्यार और जिंदगी में एक-दूसरे के पूरक हो सकते हैं। फिल्म के प्रोमो और प्रचार से अगर आपने सोच रखा हे कि यह परिणीति चोपड़ा की एक और चुहलबाजी होगी तो मुमकिन है कि निराश होना पड़े। 'हंसी तो फंसी' स्वयं में रोचक है, लेकिन वही फिल्म नहीं है, जो भ्रम देती है। यह ए किस्म की रोमांटिक कामेडी है। इस फिल्म में परिणीति चोपड़ा का उपयोग प्रचलित छवि से अलग किया गया है। परिणीति चोपड़ा ने इस चुनौती को स्वीकार किया है। वही फिल्म का आकर्षण हैं। निखिल की भूमिका में सिद्धार्थ मल्होत्रा मिसफिट लगते हैं। उनकी देहयष्टि, भावमुद्रा और चाल-ढाल से ऐसा व्यक्तित्व बनता है, जिससे कभी कोई चूक नहीं हो सकती। उनकी बेवकूफियां सहज नहीं लगतीं। इस फिल्म में अदा शर्मा चौंकाती हैं। उन्हें ठीक-ठाक भूमिका मिली है। 'हंसी तो फंसी' के प्लस प्वॉइंट मनोज जोशी हैं। मीता के मूक समर्थन में उनका अव्यक्त दुलार जब फूटता है तो परिजन स्तब्ध रह जाते हैं। हम लोग मनोज जोशी को हास्यास्पद या मामूली किरदारों में देखते रहे हैं। वे साबित करते हैं कि किरदार और दृश्य मिलें तो उनकी अदाकारी दिख सकती हैं। शरत सक्सेना और बाकी सहयोगी कलाकार फिल्म की जरुरतें पूरी करते हैं। अवधि-141 मिनट"
फिल्म रिव्यू: हाईवे (4 स्टार), 4,"मुंबई (अजय ब्रह्मात्मज) प्रमुख कलाकार: आलिया भट्ट, रणदीप हुड्डा  निर्देशक: इम्तियाज अली। संगीतकार: एआर रहमान। स्टार: 4 हिंदी और अंग्रेजी में ऐसी अनेक फिल्में आ चुकी हैं, जिनमें अपहरणकर्ता से ही बंधक का प्रेम हो जाता है। अंग्रेजी में इसे स्टॉकहोम सिंड्रम कहते हैं। इम्तियाज अली की 'हाईवे' का कथानक प्रेम के ऐसे ही संबंधों पर टिका है। नई बात यह है कि इम्तियाज ने इस संबंध को काव्यात्मक संवेदना के साथ लय और गति प्रदान की है। फिल्म के मुख्य किरदारों वीरा त्रिपाठी (आलिया भट्ट) और महावीर भाटी (रणदीप हुड्डा) की बैकस्टोरी भी है। विपरीत ध्रुवों के दोनों किरदारों को उनकी मार्मिक बैकस्टोरी सहज तरीके से जोड़ती है। इम्तियाज अली की 'हाईवे' हिंदी फिल्मों की मुख्यधारा में रहते हुए भी अपने बहाव और प्रभाव में अलग असर डालती है। फिल्म के कई दृश्यों में रोंगटे खड़े हो जाते हैं। सच का सामना न होने से न केवल किरदार बल्कि दर्शक के तौर पर हम भी स्तब्ध रह जाते हैं। इम्तियाज ने आज के दौर में बच्चों की परवरिश की एक समस्या को करीब से देखा और रेखांकित किया है,जहां बाहर की दुनिया के खतरे के प्रति तो सचेत किया जाता है लेकिन घर में मौजूद खतरे से आगाह नहीं किया जाता। वीरा की शादी होने वाली है। वह विरक्त भाव से शादी के विधि-विधानों में हिस्सा ले रही है। रात होते ही वह अपने मंगेतर के साथ तयशुदा सैर पर निकलती है। दमघोंटू माहौल से निकल कर उसे अच्छा लगता है। मानों उनकी नसें खुल रही हों और उनमें जीवन का संचार हो रहा हो। हाईवे पर वह अपराधी महावीर भाटी के हाथ लग जाती है। तैश और जल्दबाजी में वह वीरा का अपहरण कर लेता है। बाद में पता चलता है कि वीरा प्रभावशाली उद्योगपति एम के त्रिपाठी की बेटी है। अब महावीर की मजबूरी है कि वह वीरा को ढंग से ठिकाने लगाए। इस चक्कर में वह वीरा को लेकर एक अज्ञात सफर पर निकल पड़ता है। इस सफर में वीरा अपनी दुनिया के लोगों से कथित अपराधी महावीर की तुलना करती है। उसे इस कैद की आजादी तरोताजा कर रही है। वह लौट कर समृद्धि की आजादी में फिर से कैद नहीं होना चाहती। एक संवाद में वीरा के मनोभाव को सुंदर अभिव्यक्ति मिली है-जहां से आई हूं, वहां लौटना नहीं चाहती और जहां जाना है, वहां पहुंचना नहीं चाहती। यह सफर चलता रहे। वीरा और महावीर दोनों विपरीत स्वभाव और पृष्ठभूमि के किरदार हैं। उनके जीवन की निजी रिक्तता ही उन्हें करीब लाती है। दोनों के आंतरिक एहसास के उद्घाटन के दृश्य अत्यंत मार्मिक और संवेदनशील हैं। स्पष्ट आभास होता है कि दुनिया जैसी दिखती है, वैसी है नहीं। वीरा जैसे अनेक व्यक्ति इस व्यवस्थित दुनिया की परिपाटी से निकलने की छटपटाहट में हैं। वीरा का बचपन उसे स्थायी जख्म दे गया है, जो महावीर की संगत में भरता है। वीरा उसके दिल पर जमी बेरुखी की काई हटाती है तो अंतस की निर्मलता छलक आती है। पता चलता है कि महावीर ऊपर से कठोर, निर्मम और निर्दयी है, लेकिन अंदर से नाजुक, क्षणभंगुर और संवेदनशील है। इम्तियाज अली ने मुकेश छाबड़ा की मदद से सभी किरदारों के लिए उपयुक्त कलाकारों का चुनाव किया है। वीरा की भूमिका में आलिया भट्ट का प्रयास सराहनीय और प्रशंसनीय है। प्रयास इसलिए कि अभिनय अभी आलिया का स्वभाव नहीं बना है। उन्होंने अभी अभिनय का ककहरा सीखा है, लेकिन इम्तियाज अली के निर्देशन में वह परफॉरमेंस की छोटी कविता रचने में सफल रही है। कुछ दृश्यों में उनका प्रयास साफ दिखने लगता है। हिंदी फिल्मों में अभिनेत्रियां उत्तेजक दृश्यों में नथुने फुलाने लगती हैं। बहरहाल, आलिया भट्ट ने वीरा की जद्दोजहद और जिद को अच्छी तरह समझा और व्यक्त किया है। फिल्म में रणदीप हुड्डा चौंकाते हैं। भीतरघुन्ना मिजाज के नाराज व्यक्ति की पिनपिनाहट को उन्होंने सटीक ढंग से पेश किया है। दोनों ही कलाकारों के अभिनय ने फिल्म को असरकारी बना दिया है। सहयोगी कलाकारों दुर्गेश कुमार, सहर्ष कुमार शुक्ला और प्रदीप नागर ने फिल्म को पूर्णता दी है।  इम्तियाज अली की फिल्मों में गीत-संगीत का खास योगदान रहता है। इस फिल्म में भी इरशाद कामिल और ए आर रहमान की जोड़ी ने अपेक्षाएं पूरी की हैं। रहमान ने ध्वनि और इरशाद ने शब्दों से फिल्म के भाव को कथाभूमि में पिरो दिया है। 'सोचूं न क्या पीछे है, देखूं न क्या आगे है' में वर्तमान को जीने और समेटने का भाव बखूबी आया है। फिल्म की उल्लेखनीय खूबसूरती सिनेमैटोग्राफी है। हाल-फिलहाल में ऐसी दूसरी फिल्म नहीं दिखती, जिसमें देश के उत्तरी राज्यों की ऐसी मनोरम छटा फिल्म के दृश्यों के संगत में आई हो। अनिल मेहता ने इम्तियाज अली के रचे दृश्यों में प्रकृति के स्वच्छ रंग भर दिए हैं। 'हाईवे' में इम्तियाज अली ने संत कबीर के हीरा संबंधी तीन दोहों का इस्तेमाल किया है। उनमें से एक दोहा इस फिल्म के लिए समर्पित है।  हीरा पारा बाजार में रहा छार लपटाए। केतिहि मूरख पचि मुए, कोई पारखी लिया उठाए।। अवधि- 133 मिनट"
फिल्म रिव्यू : गुंडे (3 स्टार), 3 ,"मुंबई (अजय ब्रह्मात्मज)।  प्रमुख कलाकार : रणवीर सिंह, प्रियंका चोपड़ा और इरफान खान।  निर्देशक : अली अब्बास जफर।  संगीतकार : इरशाद कामिल और सोहेल सेन।  स्टार : 3  दोस्ती-दुश्मनी की चटख कहानी यशराज फिल्म्स की अली अब्बास जफर निर्देशित 'गुंडे' देखते समय आठवें दशक की फिल्मों की याद आना मुमकिन है। यह फिल्म उसी पीरियड की है। निर्देशक ने दिखाया भी है कि एक सिनेमाघर में जंजीर लगी हुई है। यह विक्रम और बाला का बचपन है। वे बडे होते हें तो 'मिस्टर इंडिया' देखते हैं। हिंदी फिल्में भले ही इतिहास के रेफरेंस से आरंभ हों और एहसास दें कि वे सिनेमा को रियल टच दे रही हैं, कुछ समय के बाद सारा सच भहरा जाता है। रह जाते हैं कुछ किरदार और उनके प्रेम, दुश्मनी, दोस्ती और बदले की कहानी। 'गुंडे' की शुरुआत शानदार होती है। बांग्लादेश के जन्म के साथ विक्रम और बाला का अवतरण होता है। श्वेत-श्याम तस्वीरों में सब कुछ रियल लगता है। फिल्म के रंगीन होने के साथ यह रियलिटी खो जाती है। फिर तो चटखदार गाढ़े रंगों में ही दृश्य और ड्रामा दिखाई पड़ते हैं।  लेखक-निर्देशक अली अब्बास जफर ने बिक्रम और बाला की दोस्ती की फिल्मी कहानी गढी है। ऐसी मित्रता महज फिल्मों में ही दिखाई पड़ती है, क्योंकि जब यह प्रेम या किसी और वजह से टूटती है तो अच्छा ड्रामा बनता है। दोस्ती में एक-दूसरे के लिए जान देने की कसमें खाने वाले दुश्मनी होने पर एक-दूसरे की जान लेने पर उतारु हो जाते हैं। बाद में पता चलता है कि दुश्मनी तो गलतफहमी में हो गई थी। 'गुंडे' कुछ ऐसी ही फिल्म है,जो हिंदी फिल्मों के सारे आजमाए फार्मूलों को फिर से इस्तेमाल करती है। फिल्म देखते समय रोमांच, थ्रिल और आनंद आना स्वाभाविक है,क्योंकि लंबे समय से ऐसी फिल्में नहीं आई हैं। 'गुंडे' हिंदी फिल्मों की मसाला परंपरा का बखूबी निर्वाह करतर है। उसके लिए रणवीर सिंह, प्रियंका चोपड़ा और इरफान खान जैसी प्रतिभाओं का इस्तेमाल करती है।  कोलकाता और धनबाद की कथाभूमि की यह फिल्म ढाका से शुरु होती है। बिक्रम और बाला रोजी-रोटी के जुगाड़ में गैरकानूनी गतिविधयों में शामिल हो जाते हैं। बीच में उन्हें पश्चाताप भी होता है कि अगर बचपन में सिी ने उनका हाथ थाम लिया होता तो वे गुंडे नहीं बनते। गुडा बड़ा ही बदनाम शब्द है। मान लिया गया है कि यह गैरकानूनी और गलत काम करने वालों के लिए इस्तेमाल होता है। यहां जयशंकर प्रसाद की कहानी 'गुंडा' की याद दिलाना काफी होगा। सुधी दर्शक एक बार अवश्य उस कहानी को खोज कर पढ़ लें। हमारे समाज की कहानी 'गुंडा' से 'गुंडे' तक आ चुकी है।  अली अब्बास जफर की 'गुंडे' में सब कुछ गाढ़ा है। इतना गाढ़ा है कि अति की वजह से उसका स्वाद कभी-कभी कड़वा लगता है। इमोशन, एक्शन, दुश्मनी, दोस्ती, नाच-गाना और डायलॉग डिलीवरी तक में निर्देशक की तरफ से पूरी टीम को हिदायत है कि कुछ भी हल्का और पतला न हो। यह गाढ़ापन ही 'गुंडे' की खासियत है। संवादों को संजय मासूम ने गाढ़ा किया है। एक इरफान खान और दूसरी प्रियंका चोपड़ा ने इस गाढ़ेपन में भी अपनी पहचान नहीं छोड़ी है। उन दोनों ने फिल्म की अतिशयता को क किया है। इरफान ने अपने किरदार को बेलौस तरीके से पर्दे पर उतारा है। उनके अंदाज में शरारत है। प्रियंका ने अपनी संवाद अदायगी को सुधारा है। वह इस फिल्म में नंदिता के किरदार के द्वंद्व को प्रभावशाली तरीके से व्यक्त करती हैं।  फिल्म का गीत-संगीत मधुर और फिल्म के विषय और किरदारों के अनुकूल है। एक सूफी गीत ही गैरजरूरी लगता है। मौला रहम करे हिंदी फिल्मों पर। हर फिल्म में सूफी गीत-संगीत से अब ऊब सी होने लगी है। फिर भी इरशाद कामिल और सोहेल सेन ने शब्द और ध्वनि के सथ मधुर और सार्थक प्रयोग किए हैं।  अवधि-153 मिनट  *** तीन स्टार "
फिल्म रिव्यू: डर एट द मॉल (1 स्टार), 1,"मुंबई (अजय ब्रह्मात्मज)। प्रमुख कलाकार: जिमी शेरगिल, आरिफ जकारिया और नुशरत भरूचा। निर्देशक: पवन कृपलानी। संगीतकार: शंकर-अहसान-लॉय। स्टार: 1 पवन कृपलानी ने शहरों के विकास के पीछे की दर्दनाक कहानियों को खौफनाक तरीके से पेश किया है। आम जानकारी है कि बिल्डर और भू माफिया सही-गलत तरीके से पुराने बाशिंदों को उजाड़ते हैं और फिर बहुमंजिला इमारतें, मॉल और मल्टीप्लेक्स बना कर करोड़ों रुपए का कारोबार करते हैं। ऐसे ही एक जर्जर अनाथालाय को जलाकार एमिटी मॉल खड़ा किए व्यापारियों की मुसीबत तब बढ़ जाती है, जब उनके मॉल में लगातार हत्याएं होने लगती हैं। पहले तो सभी को आरंभिक हत्याएं हादसा लगती हैं, लेकिन धीरे-धीरे पता चलता है कि उन हत्याओं के पीछे आत्माएं सक्रिय हैं। क्लाइमेक्स तक आते-आते भेद खुल जाता है कि अनाथालय में जल गए बच्चों की आत्माएं ही सब कर रही हैं। उनमें से बचा एक बच्चा ही आखिरी बदला लेता है। काश ऐसा होता तो आज अरविंद केजरीवाल की जरूरत नहीं पड़ती। आत्माएं ही भ्रष्टाचार मिटा देतीं। लेखक-निर्देशक मॉल के सहारे डर की कहानी बुनी है। पूरी कोशिश है कि साउंड इफेक्ट और सीन से दर्शकों को डराया जाए, लेकिन बमुश्किल एक-दो प्रसंगों को छोड़कर हॉरर का ताना-बाना हास्यास्पद ही लगता है। फिल्म में आरिफ जकारिया और जिमी शेरगिल के अलावा बाकी कलाकार नए और अनगढ़ हैं। परफॉर्मेस की कमी से फिल्म और भी कमजोर हो गई है। आरिफ और जिमी भी स्क्रिप्ट की सीमाओं में बंध कर रह गए हैं। हॉरर जोनर में हिंदी में भी सफल और अच्छी फिल्में आ चुकी हैं। उनके बरक्स 'डर एट द मॉल' बचकाना प्रयास लगती है। प्रमुख कलाकारों का परफॉर्मेस निंदनीय है। इसके जिम्मेदार निर्देशक हैं। अवधि- 124 मिनट"
फिल्म रिव्यू: वन बाय टू (2 स्टार), 2,"मुंबई (अजय ब्रह्मात्मज)।  प्रमुख कलाकार: अभय देओल, प्रति देसाई और रति अग्निहोत्री। निर्देशक: देविका भगत। संगीतकार: शंकर-अहसान-लॉय। स्टार: 2 अभिनेता से निर्माता बने अभय देओल की पहली फिल्म है 'वन बाय टू'। हिंदी सिनेमा में अभय देओल ने बतौर अभिनेता हमेशा कुछ अलग फिल्में की हैं। निर्माता के तौर पर भी उनकी भिन्नता नजर आती है। हालांकि 'वन बाय टू' हिंदी सिनेमा के फॉर्मूले से पूरी तरह बाहर नहीं निकल पाती, लेकिन प्रस्तुति, चरित्र चित्रण, निर्वाह और निष्कर्ष में कुछ नया करने की कोशिश है। उन्होंने लेखन और निर्देशन की जिम्मेदारी देविका भगत को सौंपी है।  'वन बाय टू' दो किरदारों पर बनी एक फिल्म है। दोनों फिल्म के सफर में कई बार एक-दूसरे के पास से गुजरते हैं। निर्देशक ने दोनों को अलग-अलग फ्रेम में एक साथ स्क्रीन पर पेश कर यह जता दिया है कि अलग होने के बावजूद उनकी जिंदगी में कुछ समानताएं हैं। यह संकेत भी मिल जाता है कि उनकी राहें मिलेंगी। अमित को उसकी प्रेमिका राधिका ने छोड़ दिया है। वह उसे फिर से पाने की युक्ति में लगा असफल युवक दिखता है। दूसरी तरफ समारा अपनी परित्यक्ता मां को संभालने के साथ करियर भी बुनती रहती है। दोनों मुख्य किरदारों के मां-पिता आज के समाज के पूर्णत: भिन्न मिजाज के दंपति हैं। पृष्ठभूमि में होने के बावजूद दोनों माता-पिता की जिंदगी को लेखक-निर्देशक ने बखूबी फिल्म का हिस्सा बनाया है। अमित और समारा की जिंदगी में हो रही घटनाएं भी किसी महानगर के युवकों की जिंदगी से मेल खाती है। प्यार, करियर, समर्पण और स्वतंत्रता के साथ कुछ कर गुजरने की चाहत और दवाब में फंसी युवा पीढ़ी के अंतर्विरोधों का भी 'वन बाय टू' में चित्रण है।  इस नवीनता को लेखक-निर्देशक देविका भगत रोचक और चुस्त तरीके से नहीं गूंथ पाई हैं। कथानक का बिखराव फिल्म के मनोरंजन और फिल्म के प्रभाव को कम करता है। इस फिल्म का संगीत विवादों की वजह से ढंग से दर्शकों के बीच नहीं पहुंच पाया। अमिताभ भट्टाचार्य ने महानगरीय एहसासों को भावपूर्ण शब्द दिए हैं और उन्हें शंकर एहसान लॉय ने सिंपल संगीत के साथ संजोया है। रोजमर्रा जिंदगी से उठाए गए गीतों के बिंब नए और प्रभावशाली हैं।  अवधि-139 मिनट "
फिल्म रिव्यू : जय हो (3 स्टार),2.5,"मुंबई,(रतन)। प्रमुख कलाकार : सलमान खान, डेजी शाह निर्देशक : सोहेल खान  संगीतकार : साजिद-वाजिद सही कहा है किसी ने, सच परेशान हो सकता है पराजित नहीं..सोहेल खान निर्देशित फिल्म जय हो यही बात बताती है। इसमें दिखाया गया है कि आज देश में ही नहीं दुनिया भर में भ्रष्टाचार छाया हुआ है, लेकिन फिल्म में देश की कहानी है। नेता, प्रशासन और पुलिस में व्याप्त भ्रष्टाचार और उससे निपटने की बात कही गई है। इसके साथ ही फिल्म में ये बात भी है कि भ्रष्ट लोगों के बीच कुछ ऐसे लोग भी हैं, जो अपने जमीर के लिए जीते हैं और अपने दायरे से आगे बढ़कर दूसरों को मदद करते हैं। आम लोग रोज ऐसी कहानी से दो-चार होते हैं, लेकिन वे किसी के लिए लड़ते नहीं हैं और अपना रास्ता बदल लेते हैं। फिल्म देखते हुए ऐसा लगता है जैसे हम आम घटनाओं को ही देख रहे हैं। पर इस कहानी में एक संदेश भी है। फिल्म की कहानी एक ऐसे परिवार की है, जिनका बेटा जय यानी सलमान खान सेना में होता है। वह आदतन एक बार लड़ाई के दौरान आउट ऑफ रूल लोगों की मदद करता है और इसलिए उसे ससपेंड कर दिया जाता है। लेकिन जय के खून में ये बात ये कि कोई भी गलत काम उससे सहन नहीं होता। वह जहां भी ऐसा कुछ होते देखता है आवाज उठाता है और उसके लिए किसी से भी भीड़ जाता है। कहानी एक-एक घटना के साथ आगे बढ़ती है और हर बार जय उसी तरह से किसी की मदद करता है या फिर किसी को सजा देता रहता है।  चूंकि जय ईमानदार है तो वह सेना से घर आने के बाद अपने साथियों के साथ एक चेन बनाता है। जिसका मकसद होता है लोगों को भी अपने जैसा बनाना और हर किसी की दिल से मदद करना। जय या उनके साथी जिन लोगों की मदद करते हैं, जब वे उन्हें थैंक्यू कहते हैं तो जय और उनके साथी उन्हें कहते हैं थैक्यूं नहीं इसके बदले आप बस तीन और लोगों की मदद करिए और जिनकी हेल्प करिए उन्हें भी यही कहिए कि वे थैंक्यू के बदले दूसरों की मदद करें। इस तरह से करोड़ों लोगों की एक चेन बन जाती है। इस तरह से दुनिया को स्वस्थ्य और स्वच्छ बनाया जा सकता है। ऐसा होता भी है और इसी तरह घटनाक्रम के साथ फिल्म की कहानी खत्म हो जाती है। निर्देशन में सोहेल खान का काम कुछ खास नहीं दिखता है। ऐसा इसलिए कि फिल्म के कलाकार दर्शकों के लिए परिचित हैं और वे अच्छे कलाकार हैं। सलमान खान अपने ही अंदाज में नजर आते हैं। उनके अपोजिट डेजी शाह हैं जो कुछ खास प्रभावित नहीं करतीं। अन्य कलाकारों में नादिरा बब्बर, आदित्य पंचोली, शरद कपूर, अस्मित पटेल, यश टोंक, महेश मांजेरकर, ब्रुना अब्दुल्ला, मुकूल देव, सना शेख, डैनी, वत्सल सेठ, मोहनीश बहल, तब्बू, ट्यूलिप जोशी, महेश ठाकुर, वरुण वडोला, पुलकित सम्राट, जेनेलिया डिसूजा, विकास भल्ला, रेशम टिपनीस, सुदेश लहरी आदि का काम अपने हिसाब से सही है। संगीत की समझ रखने वाले लोग तुरंत भांप लेंगे कि हालिया रिलीज फिल्मों की धुन रिपीट की गई है। बस धुन पर बोल दूसरे बैठाए गए हैं। दबंग का 'तेरे मस्त मस्त दो नैन'..और बुलेट राजा का 'थोड़ा तेरा थोड़ा मेरा'.जैसा ही लगता है गीत तेरे नैना बड़े कातिल मार ही डालेंगे.. अवधि-144 मिनट"
फिल्म रिव्यू : शादी के साइड इफेक्टस (3स्टार),2.5,"मुंबई (अजय ब्रह्मात्मज)। प्रमुख कलाकार -फरहान अख्तर, विद्या बालन, वीर दास, राम कपूर, रति अग्निहोत्री, इला अरुण, पूरब कोहली निर्देशक-साकेत चौधरी  पति,पत्‍‌नी और इच्छाएं न तो फरहान अख्तर और न विद्या बालन,दोनों में से कोई भी कामेडी के लिए चर्चित नहीं रहा। निर्देशक साकेत चौधरी ने उन्हें शादी के साइड इफेक्ट्स में एक साथ पेश करने का जोखिम उठाया है। फरहान अख्तर की पिछली फिल्म 'भाग मिल्खा भाग' रही है। उसके पहले भी वे अपनी अदाकारी में हंसी-मजाक से दूर रहे हैं। विद्या बालन ने अवश्य घनचक्कर में एक कोशिश की थी,जो अधिकांश दर्शकों और समीक्षकों के सिर के ऊपर से निकल गई थी। साकेत चौधरी ने शादी के साइड इफेक्ट्स में दोनों को परिचित किरदार दिए हैं और उनका परिवेश घरेलू रखा है। इन दिनों ज्यादातर नवदंपति सिड और तृषा की तरह रिलेशनशिप में तनाव,दबाव और मुश्किलें महसूस कर रहे हैं। सभी शिक्षा और समानता के साथ निजी स्पेस और आजादी की चाहत रखते हैं। कई बा लगता है पति या पत्‍‌नी की वजह से जिंदगी संकुचित और सीमित हो रही है। निदान कहीं और नहीं है। परस्पर समझदारी से ही इसे हासिल किया जा सकता है,क्योंकि हर दंपति की शादीशुदा जिंदगी के अनुभव अलग होते हैं। सिड और तृषा अपनी शादीशुदा जिंदगी में ताजगी बनाए रखने के लिए नए एडवेंचर करते रहते हैं। वे नित नए तरीके अपनाते हैं। उनकी हैपनिंग शादी में बेटी के आगमन से झटका लगता है। सिड को लगता हैकि तृषा उसके हर काम और एक्शन में कोई कमी निकालती रहती है। वह धीरे-धीरे खुद को तृषा और घरेलू जिंदगी से दूर करता है। रणवीर की उल्टी-सीधी सलाह से उसकी दिक्कतें और बढ़ती हैं। शादी संभालने के चक्कर में वह और गलतियां करता है। तृषा भी नहीं भूल पाती है कि बेटी के आगमन से उसे प्रमोशन और नौकरी छोड़नी पड़ी। दोनों एक-दूसरे को जिम्मेदार नहीं ठहराने पर भी कुढ़ते रहते हैं। उनकी शादीशुदा जिंदगी पहले की तरह खशहाल नहीं रह जाती। आखिकर उन्हें एहसास होता है कि कहीं और जाने या सलाह करने से बेहतर है कि खुद को समझाएं और भरोसा रखें। सुलह होने के बाद हम फिर देखते हैं कि आदतन पति-पत्‍‌नी में से एक निजी तफरीह के लिए पुन: झूठ बोलने से बाज नहीं आता। साकेत चौधरी ने पति-पत्‍‌नी के बीच की गलतफहमियों और मुश्किलों को एडल्ट कामेडी नहीं होने दिया है। सचमुच यह रोमांस से अधिक रिलेशनशिप की कामेडी है। फरहान अख्तर और विद्या बालन ने बहुत संजीदगी से अपने किरदारों को जिया है। वे हंसाने के लिए हरकतें नहीं करते हैं। उनकी हरकतों पर हंसी आती है। दोनों अपने संबंधों को लेकर गंभीर और चिंतित हैं। उनकी उलझनों में सादगी है। अभिनय की दृष्टि से दोनों की संगत और टाइमिंग सही है। परफारमेंस में वे पूरक भूमिकाएं भी अदा करते हैं। हिंदी में ऐसी कामेडी फिल्में नहीं बनी हैं। रिलेशनशिन कामेडी में हमेशा एक वो रहती या रहता है। यहां भी वो है,लेकिन वह कोई व्यक्ति नहीं है। सिड और तृषा की इच्छाएं ही वो हैं। हालांकि फिल्म में रणवीर कहता है कि अफयर तो अफेयर है। चाहे वह व्यक्ति से हो या खुद से ़ ़ ़ समाज में किसी दूसरी या दूसरे से हुए अफेयर को ही अफेयर माना जाता है,जबकि हम में से ड्यादातर दांपत्य जीवन में किसी और अफेयर की वजह से पार्टनर को कम समय और महत्व देकर अपनी जिंदगी की रिक्तता बढ़ाते रहते हैं। स्टार- 3 अवधि-145 मिनट"
फिल्म रिव्यू: कर ले प्यार कर ले (1 स्टार),2.5,"मुंबई (अजय ब्रह्मात्मज)।  प्रमुख कलाकार: शिव दर्शन, हसलीन कौर और अहम शर्मा।  निर्देशक: राजेश पांडे। संगीतकार: राशिद खान, प्रशांत सिंह, मीत ब्रदर्स अंजान, रय्यान अमीन और मुमजीन स्ट्रेंजर।  निर्माता सुनील दर्शन और निर्देशक राजेश पांडे की फिल्म 'कर ले प्यार कर ले' के टाइटल में 'प्यार' की जगह 'मार' लिखा जाता तो अधिक सुसंगत होता है। फिल्म के मुख्य किरदार आरंभ से अंत तक छूटते ही मारधाड़ करते रहते हैं। 'कल ले प्यार कर ले' निर्माता-निर्देशक सुनील दर्शन के बेटे शिव दर्शन की पहली फिल्म है। स्टार पुत्रों की लॉन्चिग फिल्मों की परंपरा में इस फिल्म में भी शिव दर्शन की क्षमताओं का प्रदर्शन किया गया है। सारे दृश्य इस लिहाज से ही रचे गए हैं कि हिंदी फिल्मों के हीरो के प्रचलित गुणों को दिखाया जा कसे। रोमांस, एक्शन और इमोशन में सबसे ज्यादा जोर एक्शन पर रहा है।  फिल्म के हीरो को दमदार दिखाने के लिए सभी सहयोगी भूमिकाओं में साधारण किलकारों का चयन किया गया है। निर्माता-निर्देशक को डर रहा होगा कि किसी भी दृश्य में कोई अन्य दर्शकों को आकर्षित न कर ले। इस प्रयास में फिल्म इतनी कमजोर हो गई है कि थोड़ी देर के लिए भी बांध नहीं पाती।  'कल ले प्यार कर ले' देखते हुए महसूस हुआ कि युवा कलाकारों की संवाद अदायगी लगभग एक सी हो गई है। दृश्यों में आंखें बंद करने पर सिर्फ सुन कर अनुमान नहीं कर सकते कि कौन सा किरदार बोल रहा है? दूसरे इस फिल्म में सभी कलाकारों को ऊंचा स्वर दिया गया है। थोड़ी देर के बाद संवाद सुनाई नहीं पड़ते ़ ़ ़ कानों में बजने लगते हैं।  'कर ले प्यार कर ले' में शिव दर्शन अपने पहले प्रयास में वे निराश करते हैं। फिल्म के बाकी कलाकार भी प्रभावहीन हैं। स्टार पुत्रों की लॉन्चिंग फिल्म में संगीत पर पूरा ध्यान दिया जाता है। इस फिल्म का संगीत भी स्तरीय नहीं है। इसी वजह से फिल्म का कोई भी गीत याद नहीं रह पाता।  अवधि-116 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: मिस लवली (3 स्टार), 3,"मुंबई (अजय ब्रह्मात्मज)। प्रमुख कलाकार: नवाजुद्दीन सिद्दीकी, निहारिका सिंह और अनिल जॉर्ज। निर्देशक: असीम आहलूवालिया। स्टार: 3 फिल्म इंडस्ट्री के चमकदार और रोचक पहलुओं पर अनेक फिल्में बनी हैं। फिल्मों की अपनी दुनिया को अलग नजरिए से देखने और परोसने की रोचक परंपरा रही है। 'मिल लवली' इस चमकदार फिल्म इंडस्ट्री की उन स्याह गलियों से गुजरी है, जिनके बारे में सिनेमा के सभ्य और आभिजात्य समाज की अधिक रुचि नहीं होती। बी और सी ग्रेड फिल्मों का भी एक संसार रहा है। कुछ दशकों पहले तक इस संसार में सक्रियता थी। ये फिल्में छोटे-बड़े शहरों के निचले इलाकों में खूब देखी जाती थीं। इधर हिंदी फिल्मों की मुख्यधारा में बी-सी ग्रेड फिल्मों की धारा भी मिल गई है।  असीम आहलूवालिया ने इसी स्याह संसार में जिंदा उजली भावनाओं को संबंधित परिवेश में रेखांकित किया है। ऊपरी तौर पर यह दो भाइयों की कहानी है, लेकिन सतह से नीचे उतरने पर एक खदबदाती दुनिया है, जहां सेक्स, स्वार्थ, शोषण और संशय है। विकी (अनिल जॉर्ज) और सोनू (नवाजुद्दीन सिद्दिकी) भाई है। विकी इस संसार में आकंठ डूबा है। इस कारोबार में उसे किसी प्रकार की नैतिकता परेशान नहीं करती। बड़े भाई के कारोबार में शामिल हो रहा छोटा भाई सोनू खिन्न है। वह भी फिल्में बनाना चाहता है, लेकिन उसकी कल्पनाओं में प्रेम कहानियां घूमती है। उसे पिंकी (निहारिका सिंह) मिल भी जाती है। पिंकी के साथ वह अपने ढाई अक्षरों के (प्रेम और फिल्म) की कल्पनाओं और योजनाओं में जुट जाता है। यहां दोनों भाइयों की आकांक्षाएं टकराती हैं तो स्वार्थ नंगे रूप में नजर आता है।  असीम आहलूवालिया ने बी-सी ग्रेड के गलीज संसार के प्रति हिकारत या समर्थन का भाव नहीं रखा है। डॉक्यूमेंट्री फिल्म की शैली में वे दोनों भाइयों के फैसलों और कदमों को रिकॉर्ड करते जाते हैं। वे एक-दूसरे को क्रॉस करने के साथ टकराते भी हैं। ऐसे प्रसंगों से ही एक कहानी आकार लेती है। फिल्म के अनुरूप ही कैमरावर्क है, जो इस संसार के धुंधलके को उसी रंगों में उतारता है।  'मिस लवली' में नवाजुद्दीन सिद्दिकी की नैसर्गिक प्रतिभा का उपयोग हुआ है। उल्लेखनमीय है कि 'मिस लवली' उनकी ताजा ख्याति के पहले की फिल्म है। इस किरदार की अतृप्त आकांक्षाओं से उत्पन्न विवशता को नवाजुद्दीन सिद्दिकी ने बहुत गहराई और सादगी से जीवंत किया है। फिल्म के अन्य कलाकार अनिल जॉर्ज और निहारिका सिंह भी उद्घाटन हैं। जीना भाटिया और मेनका लालवाणी की भूमिकाएं याद रह जाती हैं।  'मिस लवली' हिंदी सिनेमा के गलीज भंवर की यात्रा है। यह फिल्म दिखावे का दावा नहीं करती। यह हिंदी फिल्म इंडस्ट्री के स्याह गलियारे में अपने साथ ले जाती है, जहां के अनुभव बहुत सुखद और मनोरंजक नहीं हैं।  अवधि-112 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: यारियां (1.5 स्टार), 1.5,"मुंबई (अजय ब्रह्मात्मज)। प्रमुख कलाकार: हिमांश कोहली, रकुल प्रीत सिंह, दीप्ति नवल और गुलशन ग्रोवर।  निर्देशक: दिव्या खोसला कुमार। संगीतकार: प्रीतम, हनी सिंह, मिथुन, अनुपम अमोद और अरको प्रवो मुखर्जी।  स्टार: 1.5 कैंपस लाइफ और यूथ इधर की कई फिल्मों के विषय रहे हैं। सभी फिल्मकारों की एक ही कोशिश दिखाई पड़ती है। वे सभी यूथ को तर्क और व्यवहार से सही रास्ते पर लाने के बजाय कोई इमोशनल झटका देते हैं। इस इमोशनल झटके के बाद उनके अंदर फिल्मों से तय किए गए भारतीय सामाजिक और पारिवारिक मूल्य जागते हैं। कभी प्रेम तो कभी स्कूल, कभी कैंपस तो कभी देश, कभी महबूबा तो कभी परिवार ़ ़ ़ इन सभी के लिए वे जान की बाजी लगा देते हैं। स्टूडेंट लाइफ के मूल काम पढ़ाई से उनका वास्ता नहीं रहता। पढ़ाई के लिए कोई प्रतियोगिता नहीं होती।  दिव्या खोसला कुमार ने पहली फिल्म के लिए ऐसे पांच यूथ को चुना है। ऑस्ट्रेलिया के एक बिजनेसमैन से स्कूल को बचाने के लिए जरूरी हो गया है कि उस स्कूल के बच्चे ऑस्ट्रेलिया की टीम के मुकाबले में उतरें। पांच किस्म की प्रतियोगिताओं में जीत के बाद वे अपने स्कूल को बचा सकते हैं। यह मत सोचें कि क्या कहीं कोई ऐसी स्पर्धा होती है, जहां एक स्कूल के छात्रों का मुकाबला किसी देश से हो। यह फिल्म है। फिल्म के आरंभ में सभी को बिगड़ा और भटका हुआ दिखाया गया है। पढ़ाकू मिजाज की लड़की उनके लिए 'बहन जी' टाइप है। इन फूहड़ फिल्मों में पढ़ाई-लिखाई और मूल्यों का भद्दा मजाक उड़ाया जाता है। लापरवाही, उदंडता, उच्छृंखलता को 'कूल' माना जाता है। 'यारियां' के यूथ ऐसे ही 'कूल' हैं। चूंकि फिल्म भारतीय दर्शकों के लिए है, इसलिए मां-बाप, नैतिकता, स्कूल की प्रतिष्ठा आदि के प्रसंग जोड़ दिए गए हैं। 'यारियां' हिंदी फिल्मों के घिसे-पिटे फॉर्मूले का घटिया अनुकरण है। इस फिल्म को देखते हुए अगर कुछ चर्चित यूथ फिल्में याद आएं तो उसे प्रेरणा मान कर दिव्या खोसला कुमार की पहली निर्देशकीय कोशिश का संज्ञान लें।  फिल्म का गीत-संगीत आज के दौर का है। गीतों और प्रतियोगिता के दृश्यों के फिल्मांकन में निर्माता ने असीमित खर्च किया है। 'यारियां' की मूलकथा लचर और ढीली है, लेकिन उसकी सजावट और पैकेजिंग आकर्षक एवं भव्य है। फिल्म में पैसे खर्च होते हुए दिखते हैं। कमी है तो सिर्फ पैशन की। फिल्म के सारे कलाकार नए हैं। उनमें जोश और एनर्जी है। वे मिले हुए किरदारों को ईमानदारी से निभाते हैं। मेहनत भी करते हैं, लेकिन उस मेहनत का कोई नतीजा नहीं निकलता। करें भी तो क्या, आखिर उनके किरदार आधे-अधूरे और कंफ्यूज तरीके से रचे गए हैं।  अवधि-145 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: डेढ़ इश्किया (4 स्टार), 4,"मुंबई (अजय ब्रह्मात्मज)।  प्रमुख कलाकार: नसीरुद्दीन शाह, माधुरी दीक्षित, अरशद वारसी और हुमा कुरेशी।  निर्देशक: अभिषेक चौबे।  संगीतकार: विशाल भारद्वाज स्टार: 4 नवाब तो नहीं रहे। रह गई हैं उनकी बेगम और बांदी। दोनों हमजान और हमजिंस हैं। खंडहर हो रही हवेली में बच गई बेगम और बांदी के लिए शराब और लौंडेबाजी में बर्बाद हुए नवाब कर्ज और उधार छोड़ गए हैं। बेगम और बांदी को शान-ओ-शौकत के साथ रसूख भी बचाए रखना है। कोशिश यह भी करनी है कि उनकी परस्पर वफादारी और निर्भरता को भी आंच न आए। वे एक युक्ति रचती हैं। दिलफेंक खालू बेगम पारा की युक्ति के झांसे में आ जाते हैं। उन्हें इश्क की गलतफहमी हो गई है। उधर बेगम को लगता है कि शायर बने खालू के पास अच्छी-खासी जायदाद भी होगी। फैसले के पहले भेद खुल जाता है तो उनकी मोहब्बत की अकीदत भी बदल जाती है। और फिर साजिश, अपहरण, धोखेबाजी,भागदौड़ और चुहलबाजी चलती है। अभिषेक चौबे की 'डेढ़ इश्किया' उनकी पिछली फिल्म 'इश्किया' के थ्रिल और श्रिल का डेढ़ा और थोड़ा टेढ़ा विस्तार है। कैसे? यह बताने में फिल्म का जायका बिगड़ जाएगा। अभिषेक चौबे ने अपने उस्ताद विशाल भारद्वाज के साथ मिल कर मुजफ्फर अली की 'उमराव जान' के जमाने की दुनिया रची है, लेकिन उसमें अमेरिकी बर्गर, नूडल और आई फोन 5 जैसे 21वीं सदी के शहरी लब्ज ला दिए हैं। महमूदाबाद की ठहरी हुई दुनिया में ज्यों आज का इलाहाबाद घुस आया हो। यहां मोटर है, मोबाइल है, मोहब्बत है, मुशायरा है और मोहरा है। खालू इफ्तखार और बब्बन हैं। 'डेढ़ इश्किया' पतनशील नवाबी का नमूना है, जिसमें आधुनिक समाज के भ्रष्ट आचरण और व्यवहार भी शामिल हो गए हैं।  विशाल भारद्वाज की देखरेख में अभिषेक चौबे की 'डेढ़ इश्किया' हिंदी फिल्मों की नवाबी परंपरा से जुड़ने के बावजूद कथित मुस्लिम सोशल फिल्म नहीं है। यह शायरी, नजाकत, रक्स और खालिस उर्दू जैसी सांस्कृतिक विशेषताएं हैं तो छल-प्रपंच और झूठ-फरेब की आधुनिक विसंगतियां भी हैं। दो वक्त आकर 157 मिनट की फिल्म उसी कदर ठहर गए हैं, जैसे 'डेढ़ इश्किया' क्लाइमेक्स पर निर्जन स्टेशन पर ठहर जाती है। ऐसा लगता है कि बाहरी समाज इस दुनिया में कोई आमदरफ्त नहीं है,एक पुलिस के अलावा। यकीनन यह मायावती और मुलायम के शासन काल का महमूदाबाद नहीं है। अभिषेक चौबे ने अपनी फिल्म के लिए एक फंतासी रची है और उसकी जुबान भी गुजरे जमाने से निकाल कर चस्पां कर दी है। जमाने बाद ऐसी खालिस उर्दू फिल्म में सुनाई पड़ी है। शुक्रिया विशाल भारद्वाज और अभिषेक चौबे। हां, आप उर्दू समझते-बूझते न हों तो किसी उर्दू जानकार को अवश्य साथ ले जाएं, क्योंकि ऊिल्म के संवादों में फिल्मी गीतों यी मेंहदी हसन-गुलाम अली की गजलों में लगातार सुनाई पड़ने वाली उर्दू की जानकारी नाकाफी होगी। यह कोई दीवान या किताब नहीं है कि पन्ने मोड़ कर आप मुश्किल लब्जों के मानी खोज लें।  बेगम पारा की भूमिका में माधुरी दीक्षित और मुनिया बनी हुमा कुरेशी फिल्म की जान हैं। दोनों की खूबसूरती और अदाएं फिल्म में छटा बिखेरती हैं। माधुरी के नृत्य कौशल और चपलता का निर्देशक ने सुंदर इस्तेमाल किया है। उनके लिबास और लुक में कसर रह गया है। हुमा कुरेशी मुनिया के रूप में बराबर का साथ देती हैं। मौका मिलते ही वे अपने जलवे भी बिखेर देती हैं। सचमुच सधे निर्देशन और सुलझी स्क्रिप्ट से अदाकारी निखर जाती है। इस फिल्म में नसीरुद्दीन शाह और अरशद वारसी पर यह बात सौ फीसदी सही ठहरती है। हाल-फिलहाल में हम दोनों उम्दा अभिनेताओं की साधारण फिल्में देख चुके हैं। खालू इफ्तखार की भूमिका में नसीरुद्दीन शाह पूरी शालीनता और लहजे के साथ मौजूद हैं। वहीं अरशद वारसी की बेफिक्री पसंद आती है। इन दोनों के साथ नकली नवाब की भूमिका में आए विजय राज ध्यान खींचते हैं। विजय राज की चंद उल्लेखनीय फिल्मों में 'डेढ़ इश्किया' शामिल होगी। मनोज पाहवा छोटी भूमिका में भी प्रभावित करते हैं। 'डेढ़ इश्किया' हिदुस्तान की हिंदी-उर्दू तहजीब को ट्रिब्यूट है। लेखक-निर्देशक ने शास्त्रीय परंपराओं का समुचित उपयोग किया है। कई सारी महत्वपूर्ण चीजें रेफरेंस में आती हैं। अगर उनसे आप की वाकिफियत नहीं है तो भी आप मिस नहीं करेंगे, लेकिन जानकार होंगे तो ज्यादा मजा आएगा। 'डेढ़ इश्किया' दर्शकों से बारीक और सटीक नजर की अपेक्षा रखती हैं। यूं तो फिल्म इंडस्ट्री में हैं फिल्मकार हैं कई अच्छे, कहते हैं कि विशाल का है अंदाज-ए-बयां और ़ ़ ़ जी हां, विशाल भारद्वाज और अभिषेक चौबे की वाहिद फिल्मकारी के लिए 'डेढ़ इश्किया' अवश्य देखें।  अवधि-157 मिनट मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : मिस्टर जो बी. कारवाल्हो (एक स्टार), एक ,"मुंबई,(अजय ब्रह्मात्मज) मुख्य कलाकार : सोहा अली खान, अरसद वारसी निर्देशक : समीर तिवारी  स्टार : एक  समीर तिवारी की 'मिस्टर जो. बी कारवाल्हो' मनोरंजन की साधारण और बचकानी कोशिश है। इस फिल्म में अरशद वारसी और सोहा अली खान हैं। लेखक-निर्देशक ने दोनों को चालू सी स्क्रिप्ट देकर चाहे जो भी करवा लिया है। दोनों कब और क्या करेंगे। इसके पीछे कोई कार्य-कारण संबंध या टुक नजर नहीं आता। उनके किरदारों को ढंग से बढ़ा ही नया गया है। अरशद वारसी इधर,हर फिल्म में एक ही अंदाज में बोलते और एक्टिंग करते दिखते हैं। उनका उत्साह छलकता रहता है। जरूरी नहीं कि वह किरदार के स्वभाव की सं“ति में हो। अरशद में दोहराव आ गया है। उन्हें खुद ही संभलना होगा। सोहा का कहना था कि पुलिस का किरदार निभाने के लिए उन्होंने यह फिल्म की। दो दृश्यों के बाद उनकी वर्दी उतर जाती है। निर्देशक ने उनसे आइटम सॉंग भी करवा लिया है। स्विमिंग सूट भी पहना दिया है।  कह सकते हैं कि इस एक फिल्म में ही सोहा के सारे अरमान पूरे हो गए हैं, लेकिन उनके किरदार का अधूरापन दुखी करता है। फिल्म के शीर्षक पर आपत्ति हो सकती है। ऐसे शीर्षक से दर्शकों को रिझाने में निर्देशक असफल रहे हैं। फिल्म में द्विअर्थी संवादों के साथ द्विअर्थी व्यवहार भी हैं।  अवधि :- 130 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : शोले 3 डी (3.5 स्टार), 5,"मुंबई। (अजय ब्रह्मात्मज) प्रमुख कलाकार : धर्मेद्र, अमिताभ बच्चन, हेमा मालिनी निर्माता : रमेश सिप्पी  स्टार : 5 मुंबई। इस फिल्म की समीक्षा दो हिस्सों में होगी। पहले हिस्से में हम 'शोले' की याद करेंगे और दूसरे हिस्से में 3 डी की बात करेंगे। 15 अगस्त 1975 को रिलीज हुई 'शोले' को आरंभ में न तो दर्शक मिले थे और न समीक्षकों ने इसे पसंद किया था। दर्शकों की प्रतिक्रिया से निराश फिल्म की यूनिट क्लाइमेक्स बदलने तक की बात सोचने लगी थी। अपने समय की सर्वाधिक महंगी और आधुनिक तकनीक से संपन्न 'शोले' से फिल्म के निर्माता-निर्देशक ने भारी उम्मीद बांध रखी थी। आज का दौर होता तो फिल्म सिनेमाघरों से उतार दी गई होती, तब की बात कुछ और थी। 'शोले' की मनोरंजक लपट दर्शकों ने धीरे-धीरे महसूस की। दर्शकों का प्यार उमड़ा और फिर इस फिल्म ने देश के विभिन्न शहरों में सिल्वर जुबली और गोल्डन जुबली के रिकार्ड बनाए। मुंबई के मिनर्वा थिएटर में यह फिल्म लगातार 240 हफ्तों तक चलती रही थी। आज के युवा दर्शक इसकी कल्पना नहीं कर सकते, क्योंकि अभी की हिट फिल्में भी 240 शो पार करते-करते दम तोड़ देती हैं। तब आंकड़ों में पैसों की नहीं दर्शकों की गिनती होती थी। कह सकते हैं कि 'शोले' हिंदी दर्शकों के बीच सर्वाधिक देखी कई फिल्म है। आज भी कहीं बड़े पर्दे पर यह दिखायी जाए तो दर्शक टूट पड़ते हैं। टीवी प्रसारण में टीआरपी सुनिश्चित रहती है।  कई फिल्में बनने के बाद महत्वपूर्ण और महान हो जाती हैं। 'शोले' की यात्रा थोड़ी भिन्न है। शुरुआत से ही रमेश सिप्पी ने शानदार बड़ी फिल्म की योजना बनाई थी। वे इसमें सफल भी रहे। इसकी भव्यता से एडजस्ट करने में दर्शकों को थोड़ा समय लगा। एक बार यह रिश्ता बन गया तो समय के साथ वह निरंतर मजबूत होता गया। हिंदी फिल्मों के लिए कहा जाता है कि इसमें एक्शन, ड्रामा, लव, दोस्ती, परिवार, इमोशन, नाच-गाना और फाइट सब कुछ रहता है। 'शोले' इन सभी विशेषताओं से सजी मनोरंजन की स्वादिष्ट थाली रही है। 38 साल होने जाने के बाद भी इसके रसास्वादन में बासीपन नहीं आया है। 'शोले' अपने समय की मल्टीस्टारर फिल्म थी। आठवें दशक के सभी पापुलर कलाकारों को इसमें शामिल किया “या था। फिल्म के मुख्य किरदारों के साथ-साथ छोटे-मोटे सहयोगी किरदारों के चित्रण पर भी लेखकों ने समुचित ध्यान दिया था। यही वजह है कि सिर्फ तीन शब्द 'पूरे पचास हजार' बोलने के बावजूद सांभा दर्शकों को याद रहा। कालिया, सूरमा भोपाली, जेलर, नाई, राम लाल, मौसी, अहमद आदि भी अपनी पहचान छोड़ जाते हैं। सभी प्रमुख किरदार इतने दमदार हैं कि हर कलाकार अपने मिले किरदारों को छोड़ उन्हें निभाने की इच्छा जाहिर करता रहा। पारंपरिक तरीके से सोचें तो फिल्म के नायक-नायिका धर्मेन्द्र और हेमा मालिनी हैं। इसके बावजूद अमिताभ बच्चन, संजीव कुमार और जया भादुड़ी को भी समान दृश्य और महत्व दिया गया। 'शोले' की कहानी सामान्य सी थी। 'मेरा गांव मेरा देश' में उसकी झलक मिलती है। 'शोले' ने ईमानदार पुलिस अधिकारी और डकैत के बीच की तनातनी का वितान वृहद और प्रभावशाली बना दिया था। उन दोनों के बीच विपरीत स्वभाव के दो जांबाज युवक थे। फिल्म की नाटकीयता गतिशील है। एक सिक्वेंस खत्म होने के थोड़ी देर बाद ही दूसरा सिक्वेंस या गाना आ जाता है। कह लें कि 'शोले' देखते समय सांस थमी रहती है। 38 साल पहले की तकनीकी सीमाओं के बावजूद 'शोले' का थ्रिल आज भी रोमांचित करता है। इस फिल्म की विशेषताओं में पटकथा और संवाद का उल्लेख आवश्यक हो जाता है। फिल्म की पटकथा कहीं भी शिथिल नहीं होती है। प्रसंग-दर-प्रसंग रोचकता बनी रहती है, जो क्लाइमेक्स में उत्कर्ष पर पहुंचती है। अब तो रामलीला की तरह सब कुछ मालूम होने के बावजूद दर्शक इसे बार-बार देखना पसंद करते हैं। फिल्म के किरदारों के साथ वे पहले ही संवाद बोलने से नहीं चूकते। फिर भी न तो आनंद कम होता है और न 'शोले' को फिर से देखने की इच्छा। इस फिल्म के संवाद भारतीय समाज के दैनंदिन जीवन में मुहावरों की तरह इस्तेमाल होते हैं। सभी के अपने प्रिय संवाद हैं।  'शोले' सभी उम्र के दर्शकों को देखनी चाहिए। खास कर युवा दर्शकों को बड़े पर्दे पर यह फिल्म अपनी भव्यता का एहसास देगी। हिंदी फिल्मों के इस गौरव पर गर्व होगा। ***** पांच स्टार 38 सालों के बाद 3 डी फॉर्मेट में रिलीज हुई 'शोले 3 डी' आधुनिक तकनीक के इस्तेमाल से पुराने आनंद और अनुभव को बढ़ा देती है। फिल्म के जिन दृश्यों का 3 डी रूपांतरण किया गया है, उनका प्रभाव निश्चित ही बढ़ गया है। ट्रेन सिक्वेंस में लट्ठों का गिरना, फाइट सिक्वेंस में गोलियों चलना, होली के दृश्य में रंगों का उड़ना, क्लाइमेक्स में हेमा मालिनी का डांस और उसके पहले गब्बर के गैंग से जूझते अमिताभ बच्चन ़ ़ ़इन सभी प्रसंगों में 3 डी प्रभावशाली है। पुरानी 'शोले' का रोमांच गाढ़ा हो जाता है। अगर पूरी फिल्म 3 डी होती तो यह रोमांच स्थायी और गहरा होता। 3 डी रूपांतरण के साथ फिल्म के गीत और पाश्‌र्र्व संगीत को रिक्रिएट किया गया है। आधुनिक साउंड सिस्टम से लैस सिनेमाघरों में फिल्म देखते समय ध्वनि का कमाल और प्रभाव महसूस होगा। 3 डी रूपांतरण की वजह से फिल्म का आनंद अलग भी हुआ है। तकनीकी युक्ति से मौलिक फिल्म को ऊपरी तौर पर सजा दिया गया है। फिल्म का कंटेंट वही है। फॉर्म में नई चीजें जुड़ गई हैं। संभव है पुरानी फिल्म के प्रशंसकों को 3 डी रूपांतरण बनावटी और कृत्रिम लगे। हालीवुड में भी 'टायटैनिक' और 'जुरासिक पार्क' जैसी फिल्मों का 3 डी रूपांतरण किया गया है। 'शोले 3 डी' में वैसी दक्षता और गुणवत्ता का अभाव है। फिर भी क्लासिक फिल्मों के रीमेक से बेहतर प्रयास उसका रिस्टोरेशन या रूपांतरण है। इस संदर्भ में 'शोले 3 डी' का प्रयास सीमाओं के बावजूद सराहनीय है। *** 1/2 साढ़े तीन स्टार मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: महाभारत (2स्टार), 2,"मुंबई (अजय ब्रह्मात्मज) प्रमुख कलाकार:अमिताभ बच्चन, अजय देवगन, मनोज बाजपेयी, विद्या बालन, सनी देओल,जैकी श्रॉफ, अनुपम खेर, साधारण कोशिश फिल्म निर्देशक:अमान खान स्टार: 2 एनीमेशन फिल्म 'महाभारत' की एकमात्र खूबी इसके परिचित चरित्रों को मिली पापुलर कलाकारों की आवाज है। अमिताभ बच्चन, अजय देवगन, मनोज बाजपेयी, विद्या बालन, सनी देओल, जैकी श्रॉफ, अनुपम खेर आदि ने विभिन्न चरित्रों को आवाज दी है। साथ ही उन चरित्रों को कलाकारों का चेहरा भी दिया गया है। 'महाभारत' कॉस्ट्यूम ड्रामा होता तो इन कलाकारों को परिचित चरित्रों के रूप में स्वीकार करने में दिक्कत नहीं होती। एनीमेशन में परिचित कलाकारों को कॉस्ट्यूम में देखना आंखें को नहीं रमता। इस फिल्म में एनीमेशन में अधिक मेहनत नहीं की गई है। संवादों में व्यक्त भाव चेहरे पर नहीं दिखाई पड़ते। ऐसा लगता है कि साधारण तरीकेसे फिल्म पूरी कर दी गई है। हालांकि आज की पीढ़ी से जोड़ने की कोशिश आरंभ और अंत के दृश्यों में दिखाई पड़ती है, लेकिन क्या 'महाभारत' सिर्फ दो भाइयों की लड़ाई की कहानी है? 'महाभारत' की परिचित कथा को संक्षेप में पेश करने में लेखक-निर्देशक ने ज्ञात और लोकप्रिय घटनाओं को ही शामिल किया है। फिल्म के तकनीकी पक्ष में अधिक मेहनत नहीं की गई है, इसलिए पूरी कोशिश साधारण रह जाती है। इस साधारण फिल्म में लोकप्रिय कलाकारों की आवाज का सदुपयोग नहीं हो सका है।  अवधि- 125 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: धूम 3 (3.5 स्टार), 3.5,"मुंबई (अजय ब्रह्मात्मज)प्रमुख कलाकार: अभिषेक बच्चन, रितिक रोशन, कट्रीना कैफ, आमिर खानस्टार: 3.5'धूम' सीरिज की महत्वपूर्ण कड़ी हैं जय और अली। इस बार वे चोर को पकड़ने के लिए शिकागो जाते हैं। चूंकिचोर चोरी करने के बाद हिंदी में संदेश छोड़ता है 'बैंक वाले तेरी ऐसी की तैसी', शायद इसलिए भारत से जय और अली को उन्हें पकड़ने के लिए बुलाया गया है। मजेदार तथ्य है कि 'विशेष दायित्व' निभाते समय वे चोर को पकड़ने में असफल रहते हैं। फिर बाकी हिंदी फिल्मों की तरह दायित्व से मुक्त होने के बाद उनका दिमाग तेज चलता है और वे चोर को घेर लेते हैं। लेकिन इस बार भी चोर उन्हें चकमा देकर निकल जाता है। कैसे? फिल्म देखें। जय और अली के रूप में अभिषेक बच्चन और उदय चोपड़ा हैं। तारीफ करनी होगी कि पहली 'धूम' से लेकर अभी तक उनकी समनुरूपता बनी हुई है। वे जरा भी नहीं बदले हैं। 'धूम' सीरिज में चोर को ज्यादा स्मार्ट और रोचक बनाने के लिए उनको भोंदू दिखाना जरूरी होता है। इस बार स्मार्ट चोर आमिर खान हैं। जॉन अब्राहम और रितिक रोशन के बाद 'धूम 3' में आए आमिर खान को छबीली कट्रीना कैफ के साथ मिला है। दोनों के बीच स्टेज पर केमिस्ट्री दिखती है। खास कर डांस और सर्कस के करतबों में उनकी जोड़ी प्रभावशाली है। करतब और डांस में निर्देशकऔर संबंधित तकनीशियनों ने भी काफी मेहनत की है। आमिर खान और कट्रीना कैफ भी अपनी तरफ से कसर नहीं रहने देते। इसकेअलावा आमिर खान की हैरतअंगेज बाइक ड्रायविंग है। बाइकऔर चेज 'धूम' सीरिज का खास बात है। 'धूम 3' में भी इनका भरपूर इस्तेमाल हुआ है। मुख्य रूप से तीन चेज हैं, जिनमें हमेशा की तरह चोर कामयाब रहता है। चोर बने साहिर के पास अत्याधुनिक बाइक है, जो हवा में कुलांचे भरती है और जरूरत पड़ने पर मोटरबोट भी बन जाती है। 'धूम 3' तकनीकी स्तर पर प्रभावित करती है। एक्शन भी जोरदार है। लंबे समय के बाद आमिर खान एक्शन दृश्यों में आए हैं। जॉन अब्राहम और रितिक रोशन की तरह उन्हें भी देहयष्टि दिखानी पड़ी है। आमिर ने मेहनत की है, लेकिन उनके पास उनके जैसा आर्कषक शरीर सौष्ठव नहीं है। इमोशनल दृश्यों को आमिर खान अच्छी तरह निभा ले जाते हैं। कट्रीना कैफ की चपलता आकर्षक है। उनकेडांस में स्फूर्ति, गति और लयात्मकता है। उनसे नजर नहीं हटती। भाव प्रदर्शन और संवाद अदायगी में वह पिछड़ जाती हैं। 'धूम 3' में भी यही हुआ है। जब तक वह डांस और करतब करती हैं, तब तक बहुत प्रभावशाली लगती हैं। बाकी दृश्यों में वह आमिर खान का साथ नहीं दे पातीं। वैसे लेखक-निर्देशक ने कम नाटकीय दृश्य देकर उनकी कमी छिपाने की अच्छी कोशिश की है। विजय कृष्ण आचार्य ने 'धूम3' के दृश्य लंबे रखे हैं। फिल्म भी थोड़ी लंबी हो गई है।शिकागो शहर का सिटीस्कोप इस फिल्म में दिखाई देता है। शहर की खूबसूरती और भव्यता भी फिल्म में प्रभाव में सहायक बनती है। सर्कस के करतब और डांस परफारमेंस के लिए बने सेट आकर्षक हैं। टैप डांस में आमिर खान का कौशल नजर आता है। पता चलता है किअभ्यास और एकाग्रता से कलाकार नए कौशल सीख सकते हैं। 'धूम' सीरिज अपने गीत-संगीत के लिए भी लोकप्रिय है। 'धूम 3' का गीत-संगीत उसी प्रवाह में है। कुछ गीतों का फिल्मांकन नयनाभिरामी है, लेकिन कुछ गीत अनावश्यक भी लगते हैं। सुदीप चटर्जी के खूबसूरत छायांकन से दृश्य-परिदृश्य सुहावने लगे हैं। अवधि-172मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: जैकपॉट (1.5 स्टार), 1.5,"मुंबई (अमित कर्ण)। प्रमुख कलाकार: नसीरुद्दीन शाह, सनी लियोन, मकरंद पांडे और सचिन जोशी। निर्देशक: कैजाद गुस्ताद। संगीतकार: जॉन स्टीवर्ट। स्टार: 1.5 'जैकपॉट' ने सिनेमैटिक लिबर्टी के नाम पर सेंस, इमोशन, ड्रामा, रोमांच और लॉजिक की सरहदें पार कर दी हैं। निर्देशक कैजाद गुस्ताद ने दर्शकों को एंगेज रखने की भरपूर कोशिश की, पर 'जैकपॉट' उनकी संतोषजनक कमबैक फिल्म नहीं लगती। फिल्म के निर्माता और मेन लीड सचिन जोशी ने भरपूर मेहनत की है। सनी लियोन को संवाद और भाव के बीच तारतम्य बिठाने पर और मेहनत करनी पड़ेगी। बाकी कलाकार बस फिलर के तौर पर इस्तेमाल हुए हैं। फिल्म खूबसूरत गोवा में सेट है। वह भी बारिश के सुहाने मौसम जून में। उसके बावजूद वहां की खूबसूरती पर्दे पर नहीं आ सकी है।  'जैकपॉट' एक बोट, जैकपॉट और एक-दूसरे को टोपी पहनाने के इर्द-गिर्द घूमती है। कहने को फिल्म थ्रिलर जॉनर की है, पर रोमांच, एक्शन, स्टंट यहां तक कि एक घूंसा भी चलाने की जहमत नहीं उठाई गई। फिल्म का नायक फ्रांसिस (सचिन जे. जोशी) कॉन यानी छलिया है। वह गेम प्लान करता है, जिसमें गोवा के सबसे बड़े कसिनो का मालिक यानी फिल्म का विलेन बॉस मैन (नसीरुद्दीन शाह) फंसता चला जाता है। उसमें उसकी मदद बॉस मैन की राइट हैंड व सेक्रेटरी माया (सनी लियोन), इंस्पेक्टर तुकाराम (मकरंद देशपांडे) व उसके जिगरी दोस्त एंथनी (भरत) व कीर्ति करते हैं।  दर्शकों को जबरन सीट से बांधे रखने के लिए कहानी नॉन-लीनियर तरीके से बयां की गई है। यानी कहानी फ्लैशबैक में जाती है, फिर वापस अपनी मौजूदा स्थिति पर आती है। फ्लैशबैक में घटना को कैसे अंजाम दिया गया, वह है, जबकि मौजूदा स्थिति में घटना को अंजाम देने वाले के साथ पूछताछ। वह दर्शकों को कुछ हद तक कन्फ्यूज (एंगेज तो नहीं कहा जाएगा) रखता है। फिल्म छोटी है और घटनाएं तेजी से घटती हैं। यही फिल्म की नाममात्र खूबी है। बॉस मैन का गेटअप भयावह रखने की कोशिश की गई है, पर दुर्भाग्य से बालों के घोंसले में वह हास्यास्पद लगता है। कुछ एक वन लाइनर फनी बन पड़े हैं, पर उनका स्तर सतही है। वे गहरा प्रभाव नहीं छोड़ पाते।  बॉस मैन के रूप में नसीरुद्दीन शाह ने अपनी खूबियों से किरदार को खास बनाया है। मकरंद ने स्थानीय कोंकणी व मराठी भाषा से इंस्पेक्टर तुकाराम को यकीनी जामा पहनाया है। सनी लियोन निराश करती हैं।फिल्म में उनके व सचिन जोशी के किरदारों के बीच की केमिस्ट्री बिल्कुल फीकी है। सेंसर बोर्ड ने फिल्म को ए सर्टिफिकेट डबल मीनिंग संवादों के लिए दिया है। फिल्म का एक गाना 'कभी जो बादल बरसे' लोगों के जहन में रहेगा।  अवधि- 100 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: व्हाट द फिश (1 स्टार), 1,"मुंबई (अजय ब्रह्मात्मज)। प्रमुख कलाकार: डिंपल कपाड़िया, विशाल शर्मा और आनंद तिवारी। निर्देशक: गुरमीत सिंह। स्टार: 1 'व्हाट द फिश' केवल डिंपल कपाड़िया की फिल्म नहीं है। फिल्म के प्रचार में यह धोखा गढ़ा गया है। वह केंद्रीय चरित्र जरूर हैं, लेकिन फिल्म में अनेक चरित्र आते-जाते हैं। 'व्हाट द फिश' ऐसी डायरी है, जिसके पन्ने हवा में फड़फड़ा रहे हैं। कभी कोई पृष्ठ खुल जाता है, कभी कोई। तारतम्य बिठाना मुश्किल होता है। आखिरकार पूरी कहानी जुड़ती है तो हम ठगा महसूस करते हैं, क्योंकि एक रोचक विषय को अयोग्य लेखन और निर्देशन से अरुचिकर बना दिया गया है।  मौसी को अपनी पैरॉट फिश और मनी प्लांट प्रिय है। महीने भर के लिए घर से बाहर जा रही मौसी इन दोनों को दाना डालने और सींचने की जिम्मेदारी भतीजी को देकर जाती हैं। भतीजी अपने ब्वॉयफ्रेंड को जिम्मेदारी सौंपती है और फिर यह जिम्मेदारी हर चरित्र के साथ आगे सरकती जाती है। किरदारों को अतीत और भविष्य से काट कर सिर्फ वर्तमान में रखा गया है। उनके बारे में ज्यादा न जानने से अपरिचय भाव बना रहता है।  नए कलाकारों ने अपनी भूमिकाओं में स्वतंत्र मेहनत की है। यह मेहनत उनके परफारमेंस तक ही सीमित रहती है। कड़ी से कड़ी जुड़ती जाती है, लेकिन वह किसी हार का रूप नहीं लेती है। मौसी (डिंपल कपाडि़या) को हास्यास्पद किरदार बना दिया गया है। डिंपल कपाड़िया लाउड परफारमेंस के बावजूद फिल्म की जरूरत पूरी करने में असफल रही हैं। यह सवाल करना बेमानी है कि उन्होंने 'व्हाट द फिश' क्यों की? यह उनका व्यक्तिगत फैसला है। हर कलाकार को अपनी साख बनाने और बिगाड़ने का अधिकार है।  फिल्म के शीर्षक और विषय का परस्पर संबंध में समझ में नहीं आता।  अवधि-108 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: आर राजकुमार (2 स्टार), 2,"मुंबई (अजय ब्रह्मात्मज)।प्रमुख कलाकार: शाहिद कपूर, सोनाक्षी सिन्हा, सोनू सूद और आशीष विद्यार्थी।फिल्म निर्देशक: प्रभु देवा।संगीतकार: प्रीतम। स्टार: 2प्रभु देवा निर्देशित 'वांटेड' से ऐसी फिल्मों की शुरुआत हुई थी। ढेर सारे हवाई एक्शन, हवा में लहराते कलाकार, टूटी-फूटी चीजों का स्लो मोशन में बिखरना और उड़ना, बदतमीज हीरो, बेजरूरत के नाच-गाने और इन सब में प्रेम का छौंक, प्रेमिका के प्रति नरम दिल नायक ..दक्षिण के प्रभाव में बन रही ऐसी फिल्मों की लोकप्रियता और कमाई ने हिंदी की पॉपुलर फिल्मों का फार्मूला तय कर दिया है। प्रभुदेवा निर्देशित 'आर ..राजकुमार' इसी कड़ी की ताजा फिल्म है। इस बार शाहिद कपूर को उन्होंने एक्शन हीरो की छवि दी है। मासूम, रोमांटिक और भोले दिखने वाले शाहिद कपूर को खूंटी दाढ़ी देकर रफ-टफ बनाया गया है। एक्शन के साथ डांस का भड़कदार तड़का है। शाहिद कपूर निश्चित ही सिद्ध डांसर हैं। श्यामक डावर के स्कूल के डांसर शाहिद कपूर को प्रभु देवा ने अपनी स्टाइल में मरोड़ दिया है। एक्शन और डांस दोनों में शाहिद कपूर की जी तोड़ मेहनत दिखती है। ऐसी फिल्मों के प्रशंसक दर्शकों को 'आर .. राजकुमार' मनोरंजक लग सकती है, लेकिन लोकप्रियता की संभावना के बावजूद इस फिल्म की सराहना नहीं की जा सकती। फिल्म में थोड़ा प्यार और बहुत ज्यादा मार है।फिल्म का हीरो अलग-अलग दृश्यों में 'सायलेंट हो जा नहीं तो वॉयलेंट हो जाऊंगा' दोहराता है। नायकसिर्फ बोलता ही नहीं। मौका मिलते ही वह वॉयलेंट भी हो जाता है। नायक के चरित्र को इसी रंग में गढ़ा गया है। उसके चेहरे पर प्रेम से अधिक गुस्से का भाव है। उसकी आंखों से रोमांस नहीं वॉयलेंस टपकता है। लहुलूहान चेहरा लिए दिल में उबलते नायक का लक्ष्य नयिका को हासिल करना है। हिंदी फिल्मों का यह पुराना लक्ष्य रहा है। इस लक्ष्य की पूर्ति में बीच की सारी हरकतें जायज मान ली जाती हैं। इस फिल्म में तो नायक मौत के बंद मुंह से लौट कर आता है। फिल्म के एक दृश्य में 'बुलशिट शायरी' का आनंद लिया गया है। 'आर ..राजकुमार' का मनोरंजन कुछ-कुछ उसी स्तर का है।वक्त आ गया है कि 'आर .. राजकुमार' को दर्शक परखें और तय करें कि उन्हें भविष्य में कैसी फिल्में देखनी हैं? इसकी सफलता से निर्माता-निर्देशक को फिर एक बहाना मिलेगा कि दर्शक यही चाहते हैं। अफसोस की बात है कि नायक कभी पैसों तो कभी प्रेम के लिए हिंसक तो होता है, लेकिन उसकी इस मनोवृति के पीछे ठोस लॉजिक नहीं है। फिल्म के एक प्रसंग में बताया गया है कि वह भागलपुर से आया है। अचानक भागलपुर शहर से नायक का संबंध बताने का औचित्य समझ में नहीं आता। प्रचलित खामियों के बावजूद इस फिल्म में शाहिद कपूर और सोनाक्षी दोनों की प्रतिभाओं के नए आयाम दिखते हैं। पर्दे पर दोनों की झिझक खत्म हुई है। उन्होंने अपनी भूमिकाएं जिम्मेदारी से निभाई है। सोनाक्षी सिन्हा के नृत्य में गति और मादकता आ गई है। शाहिद कपूर भी कैमरे के आगे अधिक सहज दिखे हैं। सोनू सूद को अच्छा मौका मिला है। लंबे समय के बाद आशीष विद्यार्थी को पर्दे पर देखना सुखद था, लेकिन घिसी-पिटी भूमिका में उनका लौटना दुखद था। अफसोस कि यह सब एक स्तरहीन फिल्म में हुआ है। फिल्म के गीत मुख्य रूप से नृत्य के लिए ही रखे गए हैं। इन गीतों पर शाहिद कपूर और सोनाक्षी सिन्हा का झूमना फिल्म के वॉयलेंस की फील को थोड़ा कम करता है। गीतों के शब्द चालू किस्म के हैं। हाल से निकलने पर 'गंदी बात, गंदी बात' कानों में बजता रहता है।अवधि-146 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: क्लब 60 (3 स्टार), 3,"मुंबई (अजय ब्रह्मात्मज)। प्रमुख कलाकार: सतीश शाह, टीनू आनंद, रघुवीर यादव और फारुख शेख। फिल्म निर्देशक: संजय त्रिपाठी। संगीतकार: प्राणित गेधाम।  स्टार: 3 संजय त्रिपाठी की 'क्लब 60' मुख्य किरदार तारीक के दृष्टिकोण से चलती है। तारीक और सायरा (फारुख शेख और सारिका) के जीवन में एक बड़ा वैक्यूम आ गया है। समय के साथ सायरा संभल जाती हैं, लेकिन तारीक लंबे समय तक अपने गम से उबर नहीं पाते। ऐसे में उनकी मुलाकात मस्तमौला मनुभाई से हो जाती है। 'मान न मान, मैं तेरा मेहमान' मुहावरे को चरितार्थ करते मनुभाई की आत्मीयता से उन्हें पहले खीझ होती है। तारीक और सायरा सी एकांत जिंदगी में न केवल मनुभाई प्रवेश करते हैं, बल्कि उन्हें अपने साथ 'क्लब 60' तक ले जाते हैं।  'क्लब 60' साठ की उम्र पार कर चुके नागरिकों का एक क्लब है, जहां वे अपने खाली समय को खेल और मेलजोल में बिताते हैं। मनसुख भाई के साथ हम 'क्लब 60' के सदस्यों से मिलते हैं। इन सदस्यों में मनसुखानी, सिन्हा, ढिल्लन, और जफर भी हैं। इनकी दोस्ती की धुरी है मनसुख भाई। उनके पहुंचते ही क्लब में रवानी आ जाती है। धीरे-धीरे पता चलता है कि सभी की जिंदगी में गम हैं। वे अपने-अपने गमों को धकेल कर खुश रहने की कोशिश करते हैं। सबकी अपनी आदतें हैं। उन आदतों को लेकर दोस्तों के बीच नोंक-झोंक होती है और हंसी-मजाक के साथ जिंदगी चलती रहती है। नए दोस्तों के गम से परिचित होने पर तारीक महसूस करते हैं कि वे अपनी तकलीफ को लेकर कुछ ज्यादा ही संवेदनशील हो गए हैं। बाकी किरदारों की जिंदगी को करीब से देखने पर उन्हें सबक मिलता है कि 'सुख या दुख से जिंदगी का कद नहीं मापना चाहिए।' बुजुर्गो के अंतस में झांकती यह फिल्म किरदारों की तकलीफों को छूती हुई एक रोशन कथा बुनती है, जो जिंदगी और आशा की सलाह देती है। संजय त्रिपाठी ने 'क्लब 60' में समाज के ऐसे किरदारों को प्रमुखता दी है, जिन्हें हिंदी फिल्में मुख्य रूप से नजरअंदाज करती रही हैं। हमने बुजुर्गो को समाज और फिल्मों से बाहर कर दिया है। महानगर मुंबई के ये बुजुर्ग किसी न किसी कारण से अपनी संतानों से अलग या दुखी हैं। स्थिति भयावह है, लेकिन इतनी भी नहीं। संजय त्रिपाठी के किरदारों में एक-दो परिवार से सुखी और खुशहाल भी हो सकते थे। इस कमी से 'क्लब 60' अपने उद्देश्य में बड़ी होने के बावजूद एकांगी हो जाती है।  संजय त्रिपाठी ने 'क्लब 60' में अनुभवी प्रौढ़ कलाकारों को चुना है। इस चुनाव से उन्हें भारी मदद मिली है। फारुख शेख और सारिका फिल्म के आधार हैं तो रघुवीर यादव सभी को जोड़ने की महत्वपूर्ण कड़ी। उन्होंने गुजराती मनुभाई को वाचाल, हाइपर और लाउड रखा है। यह फिल्म की जरूरत भी थी, क्योंकि फिल्म के अंतिम दृश्यों में आकर उनके इस लाउडनेस की जानकारी मिलती है। शरत सक्सेना, टीनू आनंद, सतीश शाह और विनीत कुमार ने अपने किरदारों को बखूबी निभाया है।  फिल्म की पटकथा थोड़ी चुस्त रहती और कुछ अन्य रोचक नाटकीय प्रसंग रहते तो प्रभाव गहरा होता। सारिका के अलावा अन्य महिला किरदारों और कलाकारों को अधिक महत्व नहीं दिया गया है। यहां संजय त्रिपाठी उसी सामाजिक सोच के शिकार हो गए हैं, जहां महिलाओं की भूमिका सिमटी और संक्षिप्त होती है।  चंद कमियों के बावजूद संजय त्रिपाठी का यह साहसिक प्रयास है। निश्चित ही इस फिल्म में युवा दर्शकों की अधिक रुचि नहीं होगी, लेकिन आम दर्शकों की सराहना ही ऐसे प्रयासों को मजबूत करेगी।  अवधि - 157 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: बुलेट राजा (4 स्टार), 4,"मुंबई (अजय ब्रह्मात्मज)। प्रमुख कलाकार: सैफ अली खा, सोनाक्षी सिन्हा, जिम्मी शेरगिल और रवि किशन। निर्देशक: तिग्मांशु धूलिया। संगीतकार: साजिद-वाजिद। स्टार: 4 तिग्मांशु धूलिया 'हासिल' से अभी तक अपनी फिल्मों में हिंदी मिजाज के साथ मौजूद हैं। हिंदी महज एक भाषा नहीं है। हिंदी प्रदेशों के नागरिकों के एक जाति (नेशन) है। उनके सोचने-विचारने का तरीका अलग है। उनकी संस्कृति और तहजीब भी थोड़ी भिन्न है। मुंबई में विकसित हिंदी सिनेमा की भाषा ही हिंदी रह गई है। संस्कृति, लोकाचार, बात-व्यवहार, परिवेश और प्रस्तुति में इसने अलग स्वरूप ले लिया है। प्रकाश झा, विशाल भारद्वाज, अनुराग कश्यप और तिग्मांशु धूलिया की फिल्मों में यह एक हद तक आ पाती है। तिग्मांशु धूलिया ने बदले और प्रतिशोध की अपराध कथा को हिंदी प्रदेश में स्थापित किया है। हालांकि मुंबइया सिनेमा (बॉलीवुड) के दुष्प्रभाव से वे पूरी तरह से बच नहीं सके हैं, लेकिन उनके इस प्रयास की सराहना और प्रशंसा करनी होगी। 'बुलेट राजा' जोनर के लिहाज से 'न्वॉयर' फिल्म है। हम इसे 'पुरबिया न्वॉयर' कह सकते हैं।  इन दिनों हिंदी फिल्मों में लंपट, बेशर्म, लालची और लुच्चे नायकों की भीड़ बढ़ी है। 'बुलेट राजा' के राजा मिसरा को गौर से देखें तो वह इन सब से अलग तेवर का मिडिल क्लास का सामान्य युवक है। वह 10 से 5 की साधारण नौकरी करना चाहता है, लेकिन परिस्थितियां ऐसे बनती हैं कि उसके हाथों में बंदूक आ जाती हैं। आत्मविश्वास के धनी राजा मिसरा के दिन-दहाड़े गोलीकांड से सभी आतंकित होते हैं। जल्दी ही वह प्रदेश के नेताओं की निगाह में आ जाता है। उनकी राजनीतिक छत्रछाया में वह और भी संगीन अपराध और हत्याएं करता है। एक स्थिति आती है कि उसकी हरकतों से सिस्टम को आंच आने लगती है। उसे हिदायत दी जाती है तो वह सिस्टम के खिलाफ खड़ा हो जाता है। राजा मिसरा आठवें दशक के एंग्री यंग मैन विजय से अलग है। वह आज का नाराज, दिग्भ्रमित और दिल का सच्चा युवक है। दोस्ती, भाईचारे और प्रेम के लिए वह जान की बाजी लगा सकता है।  राजा मिसरा के जीवन में दोस्त रूद्र और प्रेमिका हैं। इनके अलावा उसका मध्यवर्गीय परिवार भी है, जिसके लिए वह हमेशा फिक्रमंद रहता है। राजा मिसरा आठवें दशक के विजय की तरह रिश्तों में लावारिस नहीं है। रूद्र की हत्या का बदला लेने से जब उस रोका जाता है तो स्पष्ट कहता है, 'भाई मरा है मेरा। बदला लेने की परंपरा है हमारी। यह कोई कारपोरेट कल्चर नहीं है कि अगली डील में एडजस्ट कर लेंगे।' तिग्मांशु अपने फिल्मों के चरित्रों को अच्छी तरह गढ़ते हैं। इस फिल्म में ही रूद्र, सुमेर यादव, बजाज, मुन्ना और जेल में कैद श्रीवास्तव को उन्होंने हिंदी प्रदेश की समकालीन जिंदगी से उठा लिया है। शुक्ला, यादव और अन्य जातियों के नामधारी के नेताओं के पीछे कहीं न कहीं हिंदी प्रदेश के राजनीतिक समीकरण को भी पेश करने की मंशा रही होगी। तिग्मांशु का ध्येय राजनीति के विस्तार में जाना नहीं था। कई प्रसंगों में अपने संवादों में ही वे राजनीतिक टिप्पणी कर डालते हैं। अगर भाषा की विनोदप्रियता से वाकिफ न हों तो तंज छूट सकता है। मुंबई, कोलकाता और चंबल के प्रसंग खटकते हैं। सैफ अली खान ने राजा मिसरा के किरदार में चुस्ती, फुर्ती और गति दिखाई है। अगर उनके बातों और लुक में निरंतरता रहती तो प्रभाव बढ़ जाता। उम्र और अनुभव से वे देसी किरदार में ढलते हैं। जिम्मी शेरगिल को कम दृश्य मिले हैं, लेकिन उन दृश्यों में ही वे अपनी असरदार मौजूदगी से आकर्षित करता है। सुमेर यादव की भूमिका में रवि किशन मिले दृश्यों में ही आकर्षित करते हैं। छोटी और महत्वपूर्ण भूमिकाओं में राज बब्बर, गुलशन ग्रोवर आदि अपनी भूमिकाओं के अनुकूल हैं। यहां तक कि चंकी पांडे को भी एक किरदार मिला है। सोनाक्षी सिन्हा बंगाली युवती के किरदार को निभा ले जाती हैं। विद्युत जामवाल का एक्शन दमदार है। फिल्म का गीत-संगीत थोड़ा कमजोर है। देसी टच और पुरबिया संगीत की ताजगी की कमी महसूस होती है। 'तमंचे पर डिस्को' खास उद्देश्य को पूरा करता है और 'डोंट टच' में माही गिल का नृत्य बॉलीवुड के आयटम नंबर से प्रभावित है। इस फिल्म की खूबी परतदार पटकथा और स्थितिजन्य संवाद हैं।  अवधि: 138 मिनट  मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : गोरी तेरे प्यार में (1.5 स्टार), 1.5 ,"मुंबई,(अजय ब्रह्मात्मज) प्रमुख कलाकार : इमरान खान, करीना कपूर और श्रद्धा कपूर। निर्देशक : करण जौहर। संगीतकार : विशाल-शेखर।  स्टार : 1.5  धर्मा प्रोडक्शन के बैनर तले बनी पुनीत मल्होत्रा की फिल्म 'गोरी तेरे प्यार में' पूरी तरह से भटकी, अधकचरी और साधारण फिल्म है। ऐसी सोच पर फिल्म बनाने का दुस्साहस करण जौहर ही कर सकते थे। करण जौहर स्वयं क्रिएटिव और सफल निर्देशक हैं। उन्होंने कुछ बेहतरीन फिल्मों का निर्माण भी किया है। उनसे उम्मीद रहती है, लेकिन 'गोरी तेरे प्यार में' वे बुरी तरह से चूक गए हैं। जोनर के हिसाब से यह रोमांटिक कामेडी है। इमरान खान और करीना कपूर जैसे कलाकारों की फिल्म के प्रति दर्शकों की सहज उत्सुकता बन जाती है। अफसोस है कि इस फिल्म में दर्शकों की उत्सुकता भहराकर गिरेगी। दक्षिण भारत के श्रीराम (इमरान खान) और उत्तर भारत की दीया (करीना कपूर) की इस प्रेमकहानी में कुछ नए प्रसंग,परिवेश और घटनाएं हैं। उत्तर-दक्षिण का एंगल भी है। ऐसा लगता है कि लेखक-निर्देशक को हीरो-हीरोइन के बीच व्यक्ति और समाज का द्वंद्व का मसाला अच्छा लगा। उन्होंने हीरोइन की सामाजिक प्रतिबद्धता को हीरो के प्रेम में अड़चन की तरह पेश किया है। हाल-फिलहाल तक हीरोइन का साथ और हाथ हासिल करने के लिए हीरो उसके पिता की सहमति का सविनय प्रयास करता था। इस फिल्म में हीरोइन के पिता की जगह सामाजिक कार्य और एनजीओ आ गया है। हीरो की पूरी कोशिश किसी तरह काम पूरा कर हीरोइन को साथ ले जाना भर है। हीरोइन का सोशल एक्टिविज्म प्रेम के लिए हां करने के साथ ही काफुर हो जाता है। 'गोरी तेरे प्यार में' जैसी फिल्म युवाओं की सामाजिकता में बढ़ती रुचि को नष्ट करती हैं। सुधार,बदलाव और नेक कार्य को भी एक मजाक बना देती हैं। वास्तव में यह कहीं न कहीं लेखक, निर्देशक और निर्माता की भ्रमित सोच का नतीजा है। उन्हें अपने देश की समस्याओं और प्रवृत्तियों की सही जानकारी नहीं है। ज्ञान के इस अभाव में 'गोरी तेरे प्यार में' जैसी ही मनोरंजक फिल्में बन सकती हैं।  फिल्म में अनेक समस्याएं हैं। तर्क और कारण के लिहाज से विचार करें तो अनेक दृश्य और प्रसंग असंगत लगेंगे। प्रतिष्ठित प्रोडक्शन कंपनी से संबंधित व्यक्तियों को इन बातों पर बेसिक ध्यान देना चाहिए।  अवधि-147 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू:  सिंह साहब द ग्रेट (2.5 स्टार), 2.5,"मुंबई (अजय ब्रह्मात्मज) प्रमुख कलाकार: सनी देओल, अमृता राव और प्रकाश राज। निर्देशक: अनिल शर्मा। संगीतकार: आनंद राज आनंद और सोनू निगम। स्टार: 2.5 अनिल शर्मा और सनी देओल की जोड़ी ने 'गदर एक प्रेमकथा' जैसी कामयाब फिल्म दी है। दोनों ने फिर 'अपने' में साथ काम किया, इस फिल्म में धर्मेन्द्र और बाबी देओल भी थे। अनिल शर्मा ने एक बार फिर सनी देओल की छवि का उपयोग किया है। सनी का ढाई किलो का मुक्का अब साढ़े तीन किलो का हो चुका है। 'सिंह साहब द ग्रेट' में बार-बार सिख धर्म के गुरुओं और सरदार होने के महत्व का संदर्भ आता है, लेकिन अफसोस की बात है कि इस परिप्रेक्ष्य के बावजूद 'सिंह साहब द ग्रेट' के लिए साहब के वैचारिक महानता पर्दे पर अत्यंत हिंसक रूप में नजर आती है। हालांकि वह 'बदला नहीं बदलाव' से प्रेरित हैं।  'सिंह साहब द ग्रेट' की कहानी भ्रष्टाचार के खिलाफ कटिबद्ध एक कलक्टर की है। कलक्टर भदौरी नामक इलाके में नियुक्त होकर आते हैं। वहां उनकी भिड़ंत स्थानीय सामंत भूदेव से होती है। भूदेव के करोड़ों के अवैध कारोबार को रोकने और रेगुलट करने की मुहिम में वे स्वयं साजिश के शिकार होते हैं। उन्हें जेल भी हो जाती है। सजा कम होने पर जेल से छूटने के बाद वे सीधे भूदेव से बदला लेने नहीं आते। अपने जेलर मित्र के सुझाव पर बदलाव की मुहिम शुरू करते हैं। इस मुहिम में वे जब जमीन पर पांव रखते हैं तो स्लो मोशन में धूल उड़ती है। वे जब मुक्का मारते हैं तो व्यक्ति हवा में गुलाटियां मारता हुआ भूलंठित होता है। इन दिनों चल रहे एक्शन फिल्मों की सारी तरकीबें फिल्म में आजमायी गई हैं। सामंती स्वभाव के भूदेव और कलक्टर की टकराहट दशकों पुरानी कथा लगती है,जो आज के परिवेश में गढ़ी गई है। 'बदला नहीं बदलाव' का विचार बहुत अच्छा है। इस उत्तम विचार को कहानी में परिणत करने में अनिल शर्मा जैसे प्रसंग और घटना बुनते हैं, वे सब 'सिंह साहब द ग्रेट' को एक्शन फिल्म में बदल लेते हैं। वही सनी देओल का चीखना-चिंघाड़ना, साढ़े तीन किलो का मुक्का चलाना और गुंडो को गमछे की तरह लहराना कुछ दर्शकों को पसंद आ सकता है। अनिल शर्मा ऐसे दर्शकों को संतुष्ट करने में कुछ ज्यादा ही व्यस्त रह गए हैं, इसलिए बाकी चरित्र और फिल्म की कहानी अस्त-व्यस्त हो गई है। साथ ही सनी देओल के प्रति उनका अतिरिक्त लगाव दृश्यों के बोझिल होते विस्तार में दिखता है। ट्रेन का प्रेम प्रसंग और बहन की शादी में बीवी, अस्पताल और डायलॉगबाजी का दृश्य लंबे और निरर्थक हो गए हैं। सनी देओल सौंपे गए काम को पूरी ईमानदारी से अंजाम देते हैं, लेकिन सोच और प्रस्तुति में आए अंतर से अपेक्षित परिणाम नहीं मिलता। दूसरे भाषा के प्रति ऐसी लापरवाही। माफ करें अनिल को अनिलवा या देओल को देओलवा कहने मात्र से पूरबिया भाषा नहीं हो जाएगी। उस लहजे का अपना ग्रामर और उच्चारण है। प्रकाश राज बेहतरीन अभिनेता हैं। हिंदी फिल्मों को अमरीश पुरी का सशक्त उत्तराधिकारी मिल गया है। दिक्कत यह है कि सभी निर्देशक उन्हें एक जैसी ही भूमिकाएं दे रहे हैं। वे टाइपकास्ट होते जा रहे हैं। 'सिंह साहब द ग्रेट' में वे सनी देओल के मुकाबले जोरदार हैं, लेकिन एक समय के बाद सब कुछ देखा-सुना लगने लगता है। इन दोनों की भिड़ंत में निर्देशक बाकी किरदारों के विकास और निर्वाह पर अधिक ध्यान नहीं दे पाए हैं।  अनिल शर्मा ने सनी देओल को सरदार बनाने के साथ दाढ़ी-पगड़ी देकर उनकी उम्र छिपाने का सुंदर यत्‍‌न किया है। बिना दाढ़ी-पगड़ी के दृश्यों के क्लोजअप में सनी देओल की उम्र झांकने लगी है। फिल्म में महिला चरित्रों को नाच-गाने के अलावा एक दो इमोशनल दृश्य दे दिए गए हैं। यशपाल शर्मा और मनोज पाहवा जैसे समर्थ अभिनेताओं को साधारण भूमिकाओं में देखना अच्छा नहीं लगता।  अवधि- 150 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : रामलीला (3.5 स्टार), 3.5 ,"मुंबई (अजय ब्रह्मात्मज)।प्रमुख कलाकार: रणवीर सिंह, दीपिका पादुकोण, गुलशन देवैया और रिचा चढ्डा। निर्देशक: संजय लीला भंसाली।संगीतकार: मोंटी शर्मा और संजय लीला भंसाली।स्टार: 3.5 ऐन रिलीज के समय फिल्म का नाम इतना लंबा हो गया। धन्य हैं 'राम-लीला' टाइटल पर आपत्ति करने वाले ़ ़ ़ बहरहाल, ' ़ ़ ़राम-लीला' विलियम शेक्सपियर के मशहूर नाटक 'रोमियो-जूलियट' पर आधारित फिल्म है, इसीलिए इस प्रेम कहानी के शीर्षक में पहले पुरुष का नाम आया है। एशियाई प्रेम कहानियों में स्त्रियों का नाम पहले आता है, 'हीर-रांझा', 'लैला-मजनू', 'शीरीं-फरिहाद', 'सोहिनी-महिवाल' आदि। संजय लीला भंसाली ने 'रोमियो-जूलियट' की कहानी को गुजरात के रंजार में स्थापित किया है, जहां सेनाड़ा और रजाड़ी परिवारों के बीच पुश्तैनी दुश्मनी चल रही है। इन परिवारों के राम और लीला के बीच प्रेम हो जाता है। 'रोमियो-जूलियट' नाटक और उस पर आधारित फिल्मों की तरह ' ़ ़ ़राम-लीला' भी ट्रैजिक रोमांस है।  संजय लीला भंसाली सघन आवेग के निर्देशक हैं। उनकी फिल्मों में यह सघनता हर क्षेत्र में दिखाई देती है। खास कर किरदारों को गढ़ने और उनके भावात्मक संवेग की रचना में वे उत्तम हैं। उनके सामान्य दृश्य भी गहरे और परतदार होते हैं। रंग, दृश्य, ध्वनि और भाषा से वे विषय के अनुरूप वातावरण तैयार करते हैं। संजय हिंदी फिल्मों के लोकप्रिय पारंपरिक रूपकों का सुंदर इस्तेमाल करते हैं। उन्हें अपनी सौंदर्य दृष्टि से निखारते हैं। उनमें नवीनता लाते हैं। ' ़ ़ ़राम-लीला' घोर पारंपरिक फिल्म है। कहानी, चरित्र, कथानक और घटनाओं में किसी अन्य ट्रैजिक रोमांस के शिल्प का ही पालन किया गया है, लेकिन प्रस्तुति की भव्यता और कलाकारों की अभिनय प्रवीणता से उनमें नए आयाम जुड़ जाते हैं। संजय लीला भंसाली की ' ़ ़ ़ राम-लीला' रंगीन, भव्य, चमकदार और रोचक है।  फिल्म के प्रमुख चरित्र राम और लीला के रूप में रणवीर सिंह और दीपिका पादुकोण की केमिस्ट्री ओर एनर्जी पहले फ्रेम से ही जाहिर हो जाती है। संजय ने दोनों चरित्रों की एंट्री पर खास ध्यान दिया है। हिंदी फिल्मों के पारंपरिक दर्शकों के लिए नायक-नायिका की एंट्री खास महत्व रखती है। एंट्री की बाजी जीतने के बाद संजय ने उनके प्रेम, भिड़ंत और विद्वेष की मोहक दृश्य-संरचना की है। रणवीर सिंह ने राम को भावनात्मक उफान की पूरी उर्जा के साथ पर्दे पर पेश किया है। बस कहीं-कहीं संवाद अदायगी में उनकी आवाज मार खाती है। दीपिका पादुकोण तो सौंदर्य की बेफिक्र अभिव्यक्ति हो गई हैं। उनका गहन आत्मविश्वास नृत्य, दृश्य, संवाद अदायगी और भावाभिव्यक्ति में दिखाई देता है। संजय ने इस बार उनकी आंखों के साथ चपलता और खामोशी का सार्थक उपयोग किया है। दीपिका की प्रतिभा के ये नए आयाम ' ़ ़ ़ राम-लीला' में प्रकट हुए हैं। लापरवाह लहराती, भागती और फिर पलटकर देखती दीपिका की मादकता 'हम दिल दे चुक सनम' की ऐश्वर्या राय की याद दिला देती है। सहयोगी कलाकारों में सुप्रिया पाठक का चरित्र एकआयामी है, लेकिन उन्होंने अपनी प्रतिभा से उसे मोहक रंग दिया है। उनकी निष्ठुरता कंपा देती है। गुलशन देवैया और रिचा चढ्डा इस फिल्म की उपलब्धि हैं। राम और लीला की तरह उनके चरित्र को खुले तरीके से विकसित होने का मौका नहीं मिला है, फिर भी वे मिले दृश्यों में प्रभावशाली हैं। उन्होंने अपने चरित्रों को ढंग से समझा और पेश किया है। अभिमन्यु सिंह समेत दूसरे कलाकार अपनी भूमिकाओं से फिल्म में कुछ जोड़ते हैं और नाटकीयता को गाढ़ा करते हैं।  ' ़ ़ ़राम-लीला' भाषाविदों के लिए अध्ययन योग्य है। रंजार की स्थानीय भाषा में अंग्रेजी का घुलना और भाषा प्रवाह में निरंतर सुनाई पड़ना सचमुच शोध और विश्लेषण का विषय है। ' ़ ़ ़राम-लीला' के प्रमुख किरदार स्थानीय रंग-ढंग में होने के बावजूद इंग्लिश व‌र्ड्स का धड़ल्ले से इस्तेमाल करते हैं। और हां, ' ़ ़ ़ राम-लीला' के कथानक में मोबाइल फोन की भी बड़ी भूमिका है। घटनाओं के जोड़, मोड़ और तोड़ में उसका उपयोग हुआ। फिल्म के नृत्य-गीत सम्मोहक हैं। नृत्य निर्देशकों ने उन्हें भव्य तरीके से संजोया और पेश किया है। रणवीर सिंह और दीपिका पादुकोण की मेहनत और संगत रंग लाई है। गीतों के बोल और संगीत की मधुरता के योग से गीत-नृत्य फिल्म का आकर्षण बढ़ाते हैं। फिल्म का छायांकन नयनाभिरामी है। संजय लीला भंसाली की फिल्मों में अभी तक बमुशिकल थप्पड़ की आवाज तक आती थी। इस बार तो गोलियों की रासलीला है। भरपूर एक्शन के बावजूद रोमांस गुम नहीं होता। किरदारों और कलकारों का समुचित भावावेग '़ ़ ़राम-लीला' को मनोरंजक प्रेमलीला में बदल देता है।अवधि - 157 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: रज्जो (1 स्टार ), 1 ,"मुंबई-अजय ब्रह्मात्मजप्रमुख कलाकार: कंगना रनौत, पारस अरोड़ा, महेश मांजरेकर निर्देशक: विश्वास पाटिलसंगीतकार: उत्तम सिंहस्टार : 1 देश में मोबाइल आने के बाद भी कहानी है 'रज्जो' की। वह कोठेवाली है। उसकी बहन ने फ्लैट खरीदने के लिए बचपन में उसे बेच दिया था। बताया नहीं गया है कि वह कहां से आई है। बचपन से मुंबई और रेडलाइट इलाके में रहने से उसकी बात-बोली में माहौल का असर है। रज्जो से चंदू का प्रेम हो जाता है। अभी-अभी ख्क् का हुआ पारस उम्र में बड़ी ख्ब् साल की रज्जो से भावावेश में शादी कर लेता है। निर्देशक विश्वास पाटिल मराठी भाषा के लब्धप्रतिष्ठ साहित्यकार हैं। उन्हें साहित्य अकादमी और मूर्ति देवी पुरस्कार मिल चुके हैं। साहित्य की आधुनिक और व्यावहारिक समझ के बावजूद उनका यह चुनाव समझ से परे है। 'रज्जो' की कहानी दो-तीन दशक पहले मुंबई के परिवेश में प्रासंगिक हो सकती थी। अभी की मुंबई में इस फिल्म के सारे किरदार कृत्रिम और थोपे हुए लगते हैं। स्पष्ट नहीं होने की वजह से पटकथा और चरित्रों के गठन में दुरूहता आ गई है। बेगम, रज्जो,चंदू, हांडे भाऊ आदि तीन-चार दशक पहले की फिल्मों से निकल आए चरित्र लगते हैं। अगर इन चरित्रों के द्वंद्व और संघर्ष के प्रति निर्देशक विश्वास पाटिल आश्वस्त थे तो उन्हें था के अनुकूल परिवेश की रचना करनी चाहिए थी। 'रज्जो' को पीरियड फिल्म का लुफ्त मिलना चाहिए था।कंगना रनौत को 'रज्जो' के रूप में एक कंफ्यूज किरदार मिला है, इसलिए उनके अभिनय में भी कंफ्यूजन दिखाई देता है। क्लाइमेक्स के ठीक पहले के दृश्य में हांडे भाऊ के सामने वह संभलती हैं,फिर गिड़गिड़ाने लगती हैं और फिर तन कर खड़ी हो जाती हैं। दृश्य संयोजन और संपादन की लापरवाही से कंगना रनौत का प्रदर्शन और भाव विचलन हास्यास्पद हो गया है। नृत्य में उन्होंने अवश्य मेहनत की है, लेकिन उच्चारण दोष की वजह से अर्थपूर्ण भारी-भरकम संवादों में उनकी सीमा जाहिर होती है। 'रज्जो' वर्तमान परिवेश में अप्रासंगिक और साधारण फिल्म है।अवधि : 137 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: कृष 3 (3स्टार), 3,"मुंबई, दुर्गेश सिंह।  प्रमुख कलाकार: राकेश रोशन, रोहित मेहरा, रितिक रोशन, प्रियंका चोपड़ा, विवेक ओबेरॉय, कंगना रनोट निर्देशक: राकेश रोशन स्टार : 3 सेलवेस्टर स्टैलोन की 'रैंबो' परंपरा की तर्ज पर जन्मी है 'कृष 3'। 'रैंबो' के प्रशंसक जानते होंगे कि इस सीरीज की पहली फिल्म का नाम था 'फ‌र्स्ट ब्लड', दूसरी का था 'रैंबो-फ ‌र्स्ट ब्लड 2', फिर 'रैंबो 3' और आखिरकार 2008 की 'रैंबो'। ठीक उसी तर्ज पर राकेश रोशन ने कृष परंपरा की पहली फिल्म को 'कोई मिल गया', फि र 'कृष' और उसके बाद 'कृष 3' नाम से क्रिएट किया।  सोलो दीवाली रिलीज और 4000 प्रिंट, किसी भी फिल्म के लिए इससे बड़ा बॉक्स ऑफिस बोनांजा नहीं हो सकता था। 'कृष 3' को सफल बनाने के लिए फिल्मक्राफ्ट की टीम ने कोई कसर नहीं छोड़ी है, लेकिन कृष की इमोशनल कड़ी यहां मिसिंग है। इसकी एक वजह यह भी हो सकती है कि इस कहानी में मां नहीं है, पर यह फिल्म इसलिए जरूरी है, क्योंकि दुनिया की तमाम बुराइयों के बावजूद इसमें अच्छाई की जीत दिखाने की कोशिश की गई है। साथ ही तकनीकी पक्ष को प्यार व सम्मान देना इसलिए जरूरी है, क्योंकि इसके स्पेशल इफ्ेक्ट्स को देसी विशेषज्ञों ने तैयार किया है।  रोहित मेहरा पिता (रितिक रोशन) अपने बेटे कृष्णा बेटा (रितिक रोशन) और बहू प्रिया (प्रियंका चोपड़ा) के साथ मुंबई में रहते हैं। रोहित रिसर्च इंस्टीट्यूट में काम करते हैं। उनके साइंस का लोहा दुनिया भर के वैज्ञानिक मानते हैं, लेकिन दूर कहीं दूसरी जगह कृष के समानांतर ताकत के तौर पर काल (विवेक ओबेरॉय) पनप रहा है। उसका उद्देश्य दुनिया को नए सिरे से अपने हिसाब से निर्मित करना है। इसके लिए जानवर और मानव की शक्ति से उसने मानवरों का निर्माण किया है। ये मानवर उड़ सकते हैं, चिपक सकते हैं, तोड-फ ोड़ कर सकते हैं, प्यार कर सकते हैं और आइसक्रीम भी खा सकते हैं लेकिन मर नहीं सकते हैं।  इन्हीं मानवरों में एक है काया (कंगना रनोट)। यह किरदार कहानी में सिर्फ ग्लैमर लाने के लिए शामिल किया गया है। काल की परफॉरमेंस इस सुपरहीरो फिल्म की सबसे खास बात है। विवेक ओबेरॉय ने बखूबी काल के गुस्से को पर्दे पर उतारा है। काल के हाव-भाव हिंदी सिनेमा के मानकों के हिसाब से हैं। बात अभिनय की हो रही है तो रितिक रोशन के दोनों रूपों का जिक्र करना जरूरी है। रोहित मेहरा के किरदार में वह पिछली फि ल्म में प्रभावी थे और इस बार भी कृष से अधिक प्रभावी हैं। सुपरहीरो फि ल्म में विलेन की एक अहम् भूमिका होती है। उसके हिस्से संवाद भी आते हैं। कंगना के हिस्से भी आए, लेकिन वह उसे प्रभावी नहीं बना पाई। यही संवाद लेखक संजय मासूम का अच्छा लिखा उस प्रभाव के साथ पर्दे पर आने से रह जाता है।  राकेश रोशन पहले भी रिश्तों को आधार बनाकर ऐसी ही फैंटेसी की दुनिया रचते रहे हैं और सच्चाई की जीत दिखाते रहे हैं। बी क्लास और सी क्लास टाउन में दर्शक इस फि ल्म की भावना से कनेक्ट कर पाएंगे, लेकिन मल्टीप्लेक्स में बच्चे ही इस फिल्म की सबसे बड़ी ऑडियंस हैं। अवधि- 152 मिनट मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: मिकी वायरस (दो स्टार),2.5,"फिल्म - मिकी वायरसनिर्देशक- सौरभ वर्मा कलाकार- मनीष पॉल, एली अबराम, मनीष चौधरी और वरुण बडोला कमजोर कॉमेडी-हास्यास्पद थ्रिलर दो स्टार चर्चित टीवी एंकर मनीष पॉल की इस फिल्म से बहुत उम्मीदें थीं। फिल्म के लुक और प्रमोशन के हिसाब से भी इसके कंटेंट पर नजरें थी। लेकिन फिल्म देखने के बाद न सिर्फ उम्मीदें धराशायी हुई बल्कि अच्छे खासे विषय को यूं ही जाया हो जाने का अफसोस भी हो रहा है। ठीक वैसा कुछ जैसा कि निर्देशक शिरीष कुंदर की फिल्म जोकर के विषय के संदर्भ में हुआ था। निर्देशक सौरभ वर्मा की एक निर्देशक के तौर पर यह पहली फिल्म है। यह बात साबित भी होती जाती है,जब वे प्रसंगों केसाथ ही किरदारों का भी, एक के बाद एक सामान्यीकरण करते जाते हैं। मसलन, मिकी अरोड़ा (मनीष पॉल) और उसके सारे दोस्त दिल्ली में रहकर हैकिंग करते हैं। पुलिस को इनके बारे में कुछ भी नहीं पता है। इन सबके नाम बहुत ही अटपटे हैं मसलन चटनी, पैंचो, फ्लॉपी और प्रोफेसर और भ्रम गैंग। मिकी एक हैकर है जो अपने खतरनाक दिमाग की वजह से एसीपी सिद्धांत (मनीष चौधरी) की निगाहों में आ जाता है। वह दिल्ली पुलिस के इस एसीपी को उनके नाम के बजाय प्यार से सिड कहकर बुलाता है। एसीपी इतना गंभीर रहता है कि शक होता है कि वह इतना गंभीर होने के बावजूद केस सुलझा क्यों नहीं पा रहा है? पूरे शहर में हैकरों के मर्डर हो रहे हैं और दिल्ली पुलिस मामले को सुलझाने के लिए एक हैकर का सहारा लेती है। कहानी इंटरवल की तरफ बढ़ ही रही होती है कि मिकी की जिंदगी में प्यार आता है। उनकी लेडी लक कामायनी का किरदार निभाया है एली अबराम ने जो इस समय बिग बॉस के घर में हैं। प्यार आने के साथ ही की के जीवन में रहस्यमय तब्दीलियां आती हैं और कहानी कॉमेडी से थ्रिलर की ओर बढ़ जाती है। मिकी वाइरस पूरी तरह से मनीष पॉल की फिल्म है और फिल्म में उनकी इमेज के हिसाब से ही दृश्य और स्थितियां रची गई थीं। मनीष ने अपने किरकार को बखूबी निभाया भी है लेकिन जैसा कि कहा जात है कि नया करना कई बार पुराना भी लगने लगता है। ठीक उसी तर्ज पर नया करने के लिए लिखी गई कमजोर पटकथा को अच्छा अभिनेता भी अच्छा नहीं बना पाता। इंस्पेक्टर बल्ला के किरदार में वरूण बडोला लंबे अर्से बाद पर्दे पर नजर आए हैं लेकिन उनके पंजाबी और चटखारे लगाते दिल्ली छाप वन लाइनर्स बोझिल लगते हैं। मनीष चौधरी पिछली कई फिल्मों से लगातार इंस्पेक्टर का किरदार निभा रहे हैं। उनके अभिनय में इंटेसिंटी तो है लेकिन किरदार स्टीरियोटाइप होते जाए तो अच्छा अभिनेता भी बोर कर सकता है। एली अबराम को फिल्म में महज ग्लैमर ऐड करने के लिए रखा गया है। बाकी केभी किरदार अति सामान्य हैं। फिल्म का संगीत और बैकग्राउंड संगीत हनीफ शेख ने दिया है और उन्होंने फिल्म के कुछ गाने भी लिखे हैं। गीत-संगीत की बात को छोड़ भी दिया जाए तो फिल्म का बैकग्राउंड स्कोर औसत से नीचे हैं। अगर आप मनीष पॉल के छोटे पर्दे पर प्रशंसक रहे हैं तो फिल्म देखने जा सकते हैं अन्यथा फिल्म में ऐसा कुछ नहीं है जिसके लिए फिल्म देखी जाए।दुर्गेश सिंह अवधि- 130 मिनट मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: शाहिद (4 स्टार), 4,"मुंबई (अजय ब्रह्मात्मज)।प्रमुख कलाकार: राजकुमार यादव, तिंग्माशु धूलिया, केके मेनन और प्रभलीन संधु। निर्देशक: हंसल मेहता।संगीतकार: करण कुलकर्णी।स्टार: 4शाहिद सच्ची कहानी है शाहिद आजमी की। शाहिद आजमी ने मुंबई में गुजर-बसर की। किशोरावस्था में सांप्रदायिक दंगे के भुक्तभोगी रहे शाहिद ने किसी भटके किशोर की तरह आतंकवाद की राह ली, लेकिन सच्चाई से वाकिफ होने पर वह लौटा। फिर पुलिस ने उसे गिरफ्तार किया और जेल में डाल दिया। सालों की सजा में शाहिद ने अपनी पढ़ाई जारी रखी। बाहर निकलने पर वकालत की पढ़ाई की। और फिर उन बेकसूर मजलूमों के मुकदमे लड़े, जो सत्ता और समाज के कानूनी शिकंजे में लाचार जकड़े थे।तड़क-भड़क से दूर हैं प्रभलीन संधुशाहिद ने ताजिंदगी बेखौफ उनकी वकालत की और आजाद आम जिंदगी दिलाने में उनकी मदद की। शाहिद की यह हरकत समाज के कुछ व्यक्तियों को नागवार गुजरी। उन्होंने उसे चेतावनी दी। वह फिर भी नहीं डरा तो आखिरकार उसके दफ्तर में ही उसे गोली मार दी। हंसल मेहता की फिल्म 'शाहिद' यहीं से आंरभ होती है और उसकी मामूली जिंदगी में लौट कर एक गैरमामूली कहानी कहती है। 'शाहिद' हंसल मेहता की साहसिक क्रिएटिव कोशिश है। अमूमन ऐसे व्यक्तियों पर दो-चार खबरों के अलावा कोई गौर नहीं करता। इनकी लड़ाई, जीत और मौत नजरअंदाज कर दी जाती है। गुमनाम रह जाती है। भारतीय समाज में अल्पसंख्यकों के प्रति भेदभावपूर्ण रवैया और समझ जारी रहने की वजह से ही ऐसा होता है।'शाहिद' में एक संवाद है कि सिर्फ अपने नाम और मजहब की वजह से फहीम जेल में है। अगर उसका नाम सुरेश, जैकब या कुछ और होता तो उस पर शक नहीं किया जाता। देश की यह अफसोसनाक सच्चाई है कि विभाजन के बाद से हिंदू-मुसलमान समुदाय के बीच ठोस सद्भाव कायम नहीं हो सका। ताजा उदाहरण मुजफ्फरनगर में हुए दंगे हैं। इस पृष्ठभूमि में 'शाहिद' सिर्फ एक व्यक्ति की कहानी नहीं रह जाती। यह समुदाय, समाज और देश की कहानी बन जाती है। हिंदी फिल्मों के नायक मुसलमान नहीं होते। यह भी एक कड़वी सच्चाई है। हर साल सैकड़ों फिल्में बनती हैं। उनमें मुसलमान किरदार भी होते हैं, लेकिन उन्हें ज्यादातर निगेटिव शेड्स में दिखाया जाता है। दशकों पहले मुस्लिम सोशल बनते थे, जिनमें पतनशील नवाबी माहौल का नॉस्टेलजिक चित्रण होता था। तहजीब, इत्र, शायरी, बुर्के और पर्दे की बातें होती थीं। उन फिल्मों में भी मुस्लिम समाज की सोशल रिएलिटी नहीं दिखती थी। सालों पहले 'गर्म हवा' में विभाजन के बाद भारत से नहीं गए एक मुसलमान परिवार की व्यथा को एम एस सथ्यू ने सही ढंग से पेश किया था। संदर्भ और स्थितियां बदल गई हैं, लेकिन सोच और समझ में अधिक बदलाव नहीं आया। 'शाहिद' एक अर्थ में कमोबेश 'गर्म हवा' की परंपरा की फिल्म है। सीमित बजट और संसाधनों से बनी 'शाहिद' कोई मसाला फिल्म नहीं है। तकनीकी गुणवत्ता की भी कमियां दिख सकती हैं, लेकिन मानवीय मूल्यों के लिहाज से यह उल्लेखनीय फिल्म है। विषम परिस्थितियों में एक व्यक्ति के संघर्ष और जीत को बयान करती यह फिल्म हमारे समय का पश्चाताप है। हंसल मेहता ने इसे अतिनाटकीय नहीं होने दिया है। वे दर्शकों की सहानुभूति नहीं चाहते। उन्होंने शाहिद को मजबूर और बेचारे युवक के तौर पर नहीं पेश किया है। साधारण परिवार का सिंपल युवक शाहिद जिंदगी के कुछ संवेदनशील मोड़ों से गुजरने के बाद एक समझदार फैसला करता है। वह वंचितों के हक में खड़ा होता है और इस जिद में मारा भी जाता है। राज कुमार फिल्म की शीर्षक भूमिका में हैं। उन्होंने शाहिद के डर, खौफ, संघर्ष, जिद और जीत को बखूबी व्यक्त किया है। वे हर भाव के दृश्यों में नैचुरल लगते हैं। फिल्म की कास्टिंग जबरदस्त है। शाहिद के भाइयों, मां और पत्‍‌नी की भूमिकाओं में भी उपयुक्त कलाकारों का चयन हुआ है। फिल्म के कोर्ट रूम सीन रियल हैं। 'जॉली एलएलबी' के बाद एक बार फिर हम कोर्ट रूम की बहसों को बगैर डायलॉगबाजी और सौगंध के देखते हैं। 'शाहिद' मर्मस्पर्शी और भावुक कहानी है। फिल्म के अंतिम प्रभाव से आंखें नम होती हैं, क्योंकि हम सत्ता और समाज के हाथों विवश और निहत्थे व्यक्ति की हत्या देखते हैं। यह फिल्म सिहरन देती है। खौफ पैदा करती है। हिंदी सिनेमा के वर्तमान मनोरंजक दौर में लकीर से अलग होकर एक सच कहती है। अवधि-112 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: बॉस (2 स्टार), 2,"मुंबई (अजय ब्रह्मात्मज)। प्रमुख कलाकार: अक्षय कुमार, मिथुन चक्रवर्ती, अदिति राव हैदरी। निर्देशक: एंथनी डिसूजा। संगीतकार: मीत ब्रदर्स अनजान, चिरंतन भट्ट, पीए दीपक, यो यो हनी सिंह। स्टार: 2 एक्शन के साथ कॉमेडी हो तो दर्शकों का भरपूर यानी पैसा वसूल मसाला मनोरंजन होता है। 'गजनी' से आरंभ यह सोच हिंदी फिल्म इंडस्ट्री में कभी एक्शन, कभी कॉमेडी और कभी दोनों के घोल से बह रही है। हर पॉपुलर स्टार कामयाबी की इस बहती गंगा में गोते लगा रहा है। अक्षय कुमार 'राउडी राठौड़' और 'खिलाड़ी 786' की सफलता के बाद 'बॉस' में और तीव्रता के साथ एक्शन एवं कॉमेडी लेकर लौटे हैं। वे इस फिल्म में निस्संकोच अंदाज में सब कुछ करते हैं ़ ़ ़भद्दे मजाक, फूहड़ संवाद और हास-परिहास। एक्शन फिल्मों में इन दिनों मंथर गति के शॉट से प्रभाव बढ़ाने की कोशिश रहती है। कैमरे ओर लैंस का यह कमाल है कि पांव रखने से उड़ी धूल भी बवंडर लगती है। कांच तो पहले भी टूटता था, लेकिन उनके टूटने की ऐसी खनकदार आवाज और बूंदों की तरह टूटे कांचों का बिखरना कहां सुनाई-दिखाई देता था? 'बॉस' में इन सारी तरकीबों का इस्तेमाल किया गया है। ऐसी फिल्में किसी फैंटेसी की तरह वर्क करती है। यह भी एक फैंटेसी है। हरियाणवी रंग में रंगी। 'बॉस' में कहानी, कथ्य और अभिनय आदि की तलाश करेंगे तो निराशा होगी। अफसोस की हंसी पर हिंसा हावी हो गई है। मसाला फिल्मों के माहिर साजिद-फरहाद ने इस फिल्म की कथा-पटकथा लिखी है। संवाद भी उन्हीं के हैं। दोनों की खासियत है कि वे प्रचलित लतीफों को दृश्यों और एसएमएस जोक्स को संवादों में बदल देते हैं। हमें सुनी-सुनाई बातों पर भी हंसी आती है, क्योंकि एक पॉपुलर स्टार सामने होता है। 'बॉस' में साजिद-फरहाद ने बाप-बेटे की कहानी चुनी है। साथ में उस रिश्ते के तनाव को दिखाने के लिए छोटे-छोटे प्रसंग जोड़ दिए हैं। बाप-बेटे के साथ यह भाइयों के प्रेम की भी कहानी है। 'बॉस' में आठवें-नौवें दशक की फिल्मों की तरह परिभाषित और स्पष्ट चरित्र हैं। एक खलनायक है। वह हीरो की तरह बनियान फाड़ कर अपने एट पैक एब्स दिखाने के बावजूद हरकतें पुरानी ही करता है। फिल्म में हीरो और विलेन की हाथापाई कुरुक्षेत्र के मैदान में करवा दी गई है। कुरुक्षेत्र ही क्यों? मिथकों से जुड़े स्थानों का दुरुपयोग कोई हिंदी लेखकों-निर्देशकों से सीखे? क्या बॉस पांडव और आयुष्मान कौरव हैं।  फिल्म में हंसी तो है, लेकिन हंसी पर हिंसा हावी है। यह फिल्म बच्चे न देखें तो बेहतर ़ ़ ़ हालांकि फिल्म में गोलियां नहीं चलतीं और खून की छींटे पर्दे पर आते हैं। कट्टे, लात-घूंसा, हाथापाई, हड्डी चटकाई और सिर फुड़ौव्वल है। मंथर गति और तेज ध्वनि से उनका प्रभाव बाल और किशोर मस्तिष्क को हमेशा के लिए प्रभावित कर सकता है। फिल्मकारों को इस लिहाज से एक्शन दृश्यों में एहतियात बरतनी चाहिए।  हां, अक्षय कुमार का अल्हड़ और बेफिक्र अंदाज मुग्ध करता है। कैमरे के सामने उनका गहन आत्मविश्वास मुखर रहता है। उन्हें कुछ चटपटे संवाद भी मिले हैं। डैनी डेंजोग्पा के हिस्से दो-तीन प्रसंग हैं। वे सीमित दृश्यों में भी अपनी प्रतिभा जाहिर कर देते हैं। मिथुन चक्रवर्ती ऐसी अनेक भूमिकाएं निभा चुके हैं। रोनित रॉय चुस्त-दुरूस्त दिखते हैं। नवोदित शिव पंडित में दम-खम है। अदिति राव हैदरी को देह दर्शन के अलावा मौका नहीं मिला है। 'बॉस' में सोनाक्षी सिन्हा का आयटम सीन तो समझ में आता है, लेकिन गीत खत्म होने के बाद अपने नाम से पुकारा जाना और फिर लास्ट रोल में उनका पुन: नजर आना पैबंद ही लगा। मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : वार छोड़ न यार (1.5 स्टार),2.5,"फिल्म : वार छोड़ न यार कलाकार : शरमन जोशी, सोहा अली खान, जावेद जाफरी  निर्देशक : फराज हैदर  (अजय ब्रह्मात्मज)  ऐसी फिल्में कम बनती हैं, लेकिन ऐसी बचकानी फिल्में और भी कम बनती हैं। फराज हैदर ने भारत-पाकिस्तान के बीच विभाजन के बाद जारी पीढि़यों की तनातनी और युद्ध के माहौल को शांति और अमन की सोच के साथ मजाकिया तौर पर पेश किया है। फराज हैदर का विचार प्रशंसनीय है, लेकिन इस विचार को रेखांकित करती उनकी फिल्म 'वार छोड़ ना यार' निराश करती है।  सीमा के आर-पार तैनात भारत-पाकिस्तान के कप्तानों के बीच ताश का खेल होता है। हंसी-मजाक और फब्तियां कसी जाती हैं। तनाव बिल्कुल नहीं है। बस जुड़ाव ही जुड़ाव है। इस जुड़ाव के बीच दोनों देशों को विभाजित करते कंटीले तार हैं। युद्ध की संभावना देखते ही एक चैनल की रिपोर्टर रुत दत्ता सीमा पर पहुंच जाती है। युद्ध की विभीषिका से परिचित होने पर वह दोनों देशों के सैनिकों की भावनाओं की सच्ची रिपोर्टिग करती है। जन अभियान आरंभ हो जाता है। दोनों देशों को युद्ध रोकना पड़ता है। फराज हैदर के पास जावेद जाफरी और शरमन जोशी जैसे बेहतरीन कलाकार थे। उन्होंने स्क्रिप्ट की सीमाओं में ही कुछ बेहतर प्रदर्शन की कोशिश की है। छिटपुट दृश्यों में संजय मिश्र और सोहा अली खान भी अच्छे लगते हैं। इस फिल्म की सबसे बड़ी दिक्कत पटकथा में विचार को पिरोना रहा है। लेखक-निर्देशक इसमें सक्षम नहीं रहे हैं। कुछ तरकीबें अच्छी जैसे दिलीप ताहिल को तिहरी भूमिका में सत्ता के प्रतिनिधि के तौर पर दिखाना प्रतीकात्मक प्रयोग है। सत्ता का एक ही चेहरा होता है। युद्ध भड़काने के लिए चीन की पहल नहीं जमीं और चीनी सामानों का बहिष्कार तो बिल्कुल सरलीकरण है। फिल्म में गानों की गुंजाइश नहीं थी। उन्हें जबरदस्ती गूंथा गया है। मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : बेशरम (1.5 स्टार),2.5,"फिल्म : बेशरम कलाकार : रणबीर कपूर, पल्लवी शारदा  निर्देशक : संजीव गुप्ता, हिमांशु मेहरा  संकेत तो ट्रेलर और प्रोमोशन से ही मिल गए थे। रणबीर कपूर की 'बेशरम' उत्सुकता नहीं जगा पाई थी। रिलीज के बाद वह पर्दे पर दिख गया। अभिनव सिंह कश्यप ने एक छोटी सी कहानी को 2 घंटे 18 मिनट में फैला दिया है। नाच-गाने, एक्शन, इमोशन, लव और फाइट सीन से उसकी पैडिंग की है। पॉपुलर स्टार,सफल डायरेक्टर,ऋषि-नीतू की जोड़ी अच्छा भरम क्रिएट करती है। फिल्म देखते समय ही मनोरंजन का यह भरम टूटता जाता है। आखिरकार फिल्म निराश करती है। अनाथालय में पला बबली (रणबीर कपूर) बड़ा होने पर टी 2 के साथ कार की चोरी करने लगता है। वह कार चुराने में माहिर है। उच्छृंखल मिजाज के बबली का दिल तारा शर्मा (पल्लवी शारदा) पर आ जाता है। पहली ही मुलाकात से नायक की बदतमीजी आरंभ हो जाती है। वैसे भी हिंदी फिल्मों में नायक-नायिका के बीच प्रेम की शुरुआत छेड़खानी से ही होती है। एक चोरी में जब बबली को एहसास होता है कि उसने तारा की ही कार चुरा ली है तो वह पश्चाताप की मुद्रा में चोरी की गई कार की फिर से चोरी करता है। ऐसे समय में सामाजिकता और नैतिकता के बारे में लेखक जी समझ से भी हम वाकिफ होते हैं। हानी के इसी ताने-बाने में प्रेम, वात्सल्य और नोंक-झोंक के रंग भरे गए हैं। पूरी कोशिश है कि दर्शक हंसी-मजाक और किरदारों की बेवकूफियों का आनंद लें, लेकिन दो-चार दृश्यों के अलावा निराशा ही होती है। फिल्म का एक जबरदस्त आकर्षण चुलबुल (ऋषि कपूर) और बुलबुल (नीतू सिंह) की जोड़ी है। रणबीर कपूर के माता-पिता नीतू सिंह और ऋषि कपूर के साथ आने से बनी उम्मीद भी संभल नहीं पाती है। दोनों के संबंधों और व्यवहार से हंसी पैदा करने की कोशिश में टॉयलेट, कमोड और बिस्तर तक का इस्तेमाल उपयोगी नहीं हो पाता। कमोड और कब्जियत का प्रसंग फूहड़ है। हालांकि दोनों के बीच की केमिस्ट्री देखने लायक है, लेकिन लेखक-निर्देशक ने उस केमिस्ट्री का दुरुपयोग किया है। रणबीर कपूर और उनके माता-पिता के सहारे खड़ी की गई 'बेशरम' मनोरंजन का भरम ही है। उम्दा कलाकार साधारण दृश्यों में भी बेहतर प्रदर्शन करते हैं। 'बेशरम' के तीनों कपूर अपनी तरफ से कोई कमी नहीं छोड़ते, लेकिन फिल्म ठोस कहानी के अभाव में कहीं पहुंच नहीं पाती। ट्रीटमेंट के नाम पर गाने और चुहलबाजी हैं। रणबीर कपूर ने बबली के किरदार को निभाने में पूरी बेशर्मी दिखाई है। फूहड़ हरकतें करने में वे 'आउ' बोलने से भी नहीं चूकते। उन्हें शक्ति कपूर की नकल करने की क्या जरूरत थी? ऋषि कपूर और नीतू सिंह की जोड़ी अपनी खूबियों के बावजूद बेअसर रह गई। पल्लवी शारदा गानों में अपनी गति, ऊर्जा और स्टेप्स से मोहित करती हैं। रणबीर कपूर के साथ उनके नाच-गाने की कोरियोग्राफी में मनोरंजक लय है। फिल्म के गाने कानों को तो नहीं,लेकिन आंखों को अच्छे लगते हैं। गाने ही फिल्म के ग्रेस मा‌र्क्स हैं। लेखक-निर्देशक ने बबली के चोर होने के जो तर्क पेश किए हैं, उन्हें सुन कर हैरानी होती है। अनाथालय में पले बच्चे अभिभावक और मां-बाप के अभाव में चोर ही हो जाते हैं क्या? और फिर अनाथालय उनकी चोरी के पैसों से चलने लगता है। 'बेशर्म' में ऐसे कारणों की तलाश में शर्मसार ही होना पड़ेगा। 'बेशरम' में चालू मनोरंजन की मनगढ़ंत कोशिश असफल रही है।  ऐसा लगता है कि निर्माता, निर्देशक और कलाकार ने दर्शकों की समझ और मनोरंजन की परवाह नहीं की है। मनोरंजन की इस 'बेशरम' थाली में सारे व्यंजन हैं, लेकिन वे अधपेक, जले और लवणहीन हो गए हैं।  *1/2 डेढ़ स्टार मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : प्राग (3 स्टार),2.5,"फिल्म- प्राग  कलाकार - चंदन रॉय सान्याल और एलेना कजान निर्देशक-आशीष आर शुक्ला  अवधि-110 मिनट कई स्तरों पर प्रयोगधर्मी कही जाने वाली 'प्राग' लंबे संघर्ष के बाद अब सिनेमाघरों में है। प्राग विशुद्ध तौर पर मल्टिप्लेक्स फिल्म है जो मल्टिप्लेक्स और व‌र्ल्ड सिनेमा के शौकीन लोगों को पसंद आ सकती है। यहां जिन मल्टिप्लेक्सों की बात हो रही है वे छोटे शहरों के मल्टिप्लेक्स नहीं है बल्कि वे मुंबई दिल्ली से भी ज्यादा बंगलौर, पुणे, एनसीआर, हैदराबाद और चेन्नई के मल्टिप्लेक्स हैं। फिल्म में पटकथा कई स्तरों पर लिखी गई है। फिल्म की घटनाओं का एक दूसरे से संबंध नहीं है। फिल्म देखते हुए क्रिस्टियन बेल की 'द मशीनिस्ट' और 'पल्प फिक्शन' की याद आती है। फिल्म की कहानी मुंबई से ही जुड़ी है चंदन जो कि चंदन रॉय सान्याल निभा रहे हैं। उनको अपनी पढ़ाई के दौरान ही मिली एकफैलोशिप के जरिए प्राग जाना है। लेकिन अपने दोस्त की असामयिकमौत से जूझ रहे चंदन के लिए प्राग जाना और वहां का जीवन इतना आसान नहीं है। बुरी यादें उनके जीवन में बार-बार वापस आती हैं। और वहीं पर उनका सामना एलेना से होता है जो खुद एलेना कजान प्ले कर रही हैं। इन्हीं दोनों के प्यार की कहानी है प्राग। फिल्म में और भी कई परतें हैं जो दोस्ती, नफरत और जीवन की च्च्चाई की परतें सिरे से खोलती हैं। चंदन रॉय सान्याल एक उम्दा अभिनेता हैं इसमें कोई शक नहीं है। पूरी फिल्म उन्हीं के कंधे पर है। ऐसे में फिल्म का एक संवाद आपके साथ बाहर निकल आने पर भी रह जाता है-'मैं पॉवर नहीं चाहता और मुझे क्यों चाहिए पॉवर।' एलेना फिल्म में एक रसियन लड़की के किरदार में हैं। उन्होंने अपना काम ढंग से और बेहतरी के साथ निभाया है। अगर चंदन को और मजबूत कहानी मिले तो शायद प्राग से बेहतर सोलो परफॉरमेंस देखने को मिले।  फिल्म की एक और महत्वपूर्ण बात इसका कैमरा है। जो लगातार मूविंग रहता है। मतलब किसी एक दृश्य पर आपकी निगाह नहीं टिक सकती। चेकोस्लोवाकिया शहर के बारे में निर्देशक आशीष आर शुक्ला ने बारीकी के साथ बताया है। कई बार जब चंदन और एलेना पार्क में बैठकर एक दूसरे को देख रहे होते हैं तो लगता है कि निर्मल वर्मा यहीं कहीं आस-पास प्राग में घूम रहे हैं। फिल्म के गानों में एक गीत जो प्रमोशन के तौर पर यूज किया गया था और लोगों के बीच चर्चित भी हुआ था। उसे फिल्म में कहीं भी दिखाया नहीं गया। कमल हसन और श्रीदेवी अभिनीत सदमा का वह गीत अगर फिल्म में होता तो दर्शकों को सुकून मिलता। चेक रिपब्लिक के भी कुछ गीतों को फिल्मकार ने उन्हीं बोलों के साथ फिल्म में डाला है जिसके अर्थ मर्मस्पर्शी हैं। निर्देशक आशीष आर शुक्ला की यह फिल्म इसलिए भी काबिल-ए-तारीफ है और सकारात्मक है कि लंबे समय से वे इसके थिएटर रिलीज की लड़ाई लड़ रहे हैं और कम से कम एक बात तो उन्होंने फिर से प्रूव की है अपने मन का काम करना मुश्किल है लेकिन नामुमकिन नहीं।  दुर्गेश सिंहमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: वार्निग (2.5 स्टार), 2.5,"मुंबई (अजय ब्रह्मात्मज)। प्रमुख कलाकार: वरुण शर्मा, मंजरी फडनीस और संतोष बरमोला। निर्देशक: गुरमीत सिंह। संगीतकार: मीत ब्रदर्स, अंकित, तोशी साबरी और शरीब साबरी। स्टार: 2.5 बीच समुद्र में ठहरी नौका, दूर-दूर तक पानी का विस्तार, पानी में तैरते कुछ दोस्त ़ ़ ़ रोमांचित करता है यह परिदृश्य। फिजी के पास समुद्र में नौका विहार के लिए दोस्तों के बीच सालों बाद फिर से मिलने की खुशी है, पुराने रिश्तों का उच्छवास है और है साथ समय बिताने का उत्साह। इस उत्साह में अचानक एक खौफ समा जाता है और फिर शुरू होता है खुद को बचाने का संघर्ष। निर्देशक गुरमीत सिंह ने दोस्तों के इस एडवेंचर को खौफनाक रूप दिया है।  निर्देशक ने स्वयं के लिए ही चुनौती चुन ली है। सीमित दायरे में ही उन्हें सात किरदारों की ऐसी रोचक कहानी कहनी है, जो बीच समुद्र में तैरते-उपलाते आसन्न मौत के आगे विवश हैं। पानी में छलांग लगाने के थोड़ी देर के बाद उन्हें एहसास हो जाता है कि एक छोटी सी चूक से उन्होंने बड़ा जोखिम ले लिया है। वे वापस नौका में नहीं जा सकते। जब खौफ बड़ा हो और मौत निश्चित तो रोमांच बनाए रखने के लिए युक्तियों की जरूरत पड़ती है। गुरमीत सिंह आखिरकार अपने प्रयास में सफल होते हैं। हालांकि आरंभ में सब कुछ ठहरा और शिथिल जान पड़ता है। कुछ निर्देशक शुरू से चौंकाना और डराना आरंभ कर देते हैं। उनके विपरीत गुरमीत धीमी चाल से आगे बढ़ते हैं और खौफ रचते हैं। 'वार्निग' में लगभग सभी नए कलाकार हैं। केवल वरुण शर्मा और मंजरी फडनीस को हम पहले देख चुके हैं। नएपन के बावजूद सभी कलाकारों के परस्पर तालमेल से दृश्य रोचक हुए हैं। खौफ के एहसास के बाद उनके चेहरे पर आया डर इस फिल्म की खूबी है। पानी में तैरते हुए ही उन्हें सारे भाव व्यक्त करने थे। इस सीमा के बावजूद वे फिल्म की गति बनाए रखते हैं। पानी के हिलकोरों के बीच उनकी आशंकाओं और भावनाओं की हिलोरें भी उठती हैं। अपनी बेबसी में वे लड़ते-झगड़ते भी हैं, लेकिन बचे और बचाए रखने में एक-दूसरे की मदद भी करते हैं। कहीं-कहीं तर्क और कारण का खयाल नहीं रखा गया है।  हिंदी में 'वार्निग' अपने ढंग की पहली फिल्म है। निर्माता-निर्देशक का साहसिक प्रयास सराहनीय है। यह फिल्म नए किस्म का अनुभव देती है।  अवधि - 109 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: द लंचबॉक्स (4.5 स्टार), 4.5 ,"मुंबई (अजय ब्रह्मात्मज)। प्रमुख कलाकार: इरफान खान, नवाजुद्दीन सिद्दीकी, निम्रत कौर और भारती आचरेकर निर्देशक: रितेश बत्रा संगीतकार: मैक्स रिचटर  स्टार: 4.5  रितेश बत्रा की 'द लंचबॉक्स' सुंदर, मर्मस्पर्शी, संवेदनशील, रियलिस्टिक और मोहक फिल्म है। हिंदी फिल्मों में मनोरंजन की आक्रामक धूप से तिलमिलाए दर्शकों के लिए यह ठंडी छांव और बार की तरह है। तपतपाते बाजारू मौसम में यह सुकून देती है। 'द लंचबॉक्स' मुंबई के दो एकाकी व्यक्तियों की अनोखी प्रेमकहानी है। यह अशरीरी प्रेम है। दोनों मिलते तक नहीं, लेकिन उनके पत्राचार में प्रेम से अधिक अकेलेपन और समझदारी का एहसास है। यह मुंबई की कहानी है। किसी और शहर में 'द लंचबॉक्स' की कल्पना नहीं की जा सकती थी।  'द लंचबॉक्स' आज की कहानी हे। मुंबई की भागदौड़ और व्यस्त जिंदगी में खुद तक सिमट रहे व्यक्तियों की परतें खोलती यह फिल्म भावना और अनुभूति के स्तर पर उन्हें और दर्शकों को जोड़ती है। संयोग से पति राजीव के पास जा रहा इला का टिफिन साजन के पास पहुंच जाता हे। पत्‍‌नी के निधन के बाद अकेली जिंदगी जी रहे साजन घरेलू स्वाद और प्यार भूल चुके हैं। दोपहर में टिफिन का लंच और रात में प्लास्टिक थैलियों में लाया डिनर ही उनका भोजन और स्वाद है। इस रूटीन में टिफिन बदलने से नया स्वाद आता है। उधर इला इस बात से खुश होती है कि उसका बनाया खाना किसी को इतना स्वादिष्ट लगा कि वह टिफिन साफ कर गया। ऊपर वाली आंटी की सलाह पर वह हिचकते हुए साजन को पत्र भेज देती है। सामान्य औपचारिकता से आंरभ हुए पत्राचार में खुशियों की तलाश आरंभ हो जाती है।  साजन और इला हिंदी फिल्मों के नियमित किरदार नहीं हैं। रिटायरमेंट की उम्र छू रहे विधुर साजन और मध्यवर्गीय परिवार की उपेक्षित बीवी इला को स्वाद के साथ उन शब्दों से राहत मिलती है, जो टिफिन के डब्बे में किसी व्यंजन की तरह आते-जाते हैं। एक-दूसरे के प्रति वे जिज्ञासु होते हैं। मिलने की भी बात होती है, लेकिन ऐन मौके पर साजन बगैर मिले लौट आते हैं। इला नाराजगी भी जाहिर करती है। वास्तव में साजन और इला मुंबई शहर के ऐसे लाखों व्यक्तियों के प्रतिनिधि हैं, जिनकी दिनचर्या का स्वयं के लिए कोई महत्व नहीं है। शहरी जिंदगी में अलगाव की विभीषिका से त्रस्त इन व्यक्तियों के जीवन में संयोग से कोई व्यतिक्रम आता है तो उन्हें अन्य अनुभूति होती है।  साजन और इला के अलावा 'द लंचबॉक्स' में अनाथ असलम शेख भी हैं। असलम लापरवाह होने के साथ चालाक भी हैं। वह साजन के करीब आना चाहता है। साजन की बेरुखी से वह परेशान नहीं होता। अपनी कोशिशों से वह साजन को हमदर्द और गार्जियन भी बना लेता है। दोनों के रिश्ते में अनोखा जुड़ाव है। असलम के साथ हम मुंबई की जिंदगी की एक और झलक देखते हैं।  रितेश बत्रा ने कुछ किरदारों को दिखाया ही नहीं है, लेकिन उनकी मौजूदगी महसूस होती है। 'ये जो है जिंदगी' के रिकॉर्डेड एपीसोड देखते समय साजन हमें अपनी बीवी से मिलवा देते हैं। असलम की मां भी तो नजर नहीं आती, जबकि असलम की हर बातचीत में उनका जिक्र होता है। इला के ऊपर के माले के देशपांडे अंकल का उल्लेख होता है, जो बिस्तर पकड़ चुके हैं। आंखें खुलने पर वे दिन-रात छत से टंगा पंखा ही निहारते रहते हैं। और देशपांडे आंटी ़ ़ ़ उनकी खनकदार और मददगार आवाज ही सुनाई पड़ती है। आरती आचरेकर की आवाज से भारतीय दर्शकों के मानस में उनकी आकृति और अदा उभर सकती है। रितेश बत्रा ने किरदारों के चित्रण में मितव्ययिता से फिल्म को चुस्त रखा है। अगर ये सभी किरदार दिखाए जाते तो फिल्म की लंबाई बढ़ती। उनकी अदृश्य मौजूदगी अधिक कारगर और प्रभावशाली बन पड़ी है।  इरफान (साजन) और निम्रत कौर (इला) सहज, संयमित और भावपूर्ण अभिनय के उदाहरण हैं। डायनिंग हॉल के टेबल पर अपरिचित टिफिन को खोलते समय इरफान के एक-एक भाव को पढ़ा सकता है। टिफिन खोलते और व्यंजनों की सूंघते-छूते समय इरफान के चेहरे पर संचरित भाव अंतस की खुशी जाहिर करता है। ऐसे कई दृश्य हैं, जहां इरफान की खामोशी सीधे संवाद करती है। निम्रत कौर ने उपेक्षित पत्‍‌नी के अवसाद को अपनी चाल-ढाल और मुद्राओं से व्यक्त किया है। व्यस्त पति की उपेक्षा से घरेलू किस्म की महिला की दरकन को वह बगैर बोले बता देती हैं। इन दोनों प्रतिभाओं के योग में नवाजुद्दीन सिद्दिकी का स्वाभाविक अभिनय अतिरिक्त प्रभाव जोड़ता है।  'द लंचबॉक्स' मुंबई शहर की भी कहानी है। हिंदी फिल्मों से वंचित शहरी जीवन के अंतरों में बसे आम आदमी के सुख-दुख को यह समानुभूति के साथ पेश करती है। फिल्म की खूबियों में इसका छायांकन और पाश्‌र्र्व संगीत भी है। फिल्म के रंग और ध्वनि में शहर की ऊब, रेलमपेल, खुशी और गम के साथ ही हर व्यक्ति से चिपके अकेलेपन को भी हम देख-सुन पाते हैं।  अवधि-110 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: फटा पोस्टर निकला हीरो (2 स्टार), 2,"मुंबई (अजय ब्रह्मात्मज)। प्रमुख कलाकार: शाहिद कपूर, इलियाना डिक्रूज और पद्मनी कोल्हापुरे निर्देशक: राजकुमार संतोषी संगीतकार: प्रीतम स्टार: 2 समय का दबाव ऐसा है कि समर्थ और साहसी निर्देशक भी लकीर के फकीर बन रहे हैं। 'घायल', 'दामिनी' और 'अंदाज अपना अपना' के निर्देशक को 'अजब प्रेम की गजब कहानी' के बाद 'फटा पोस्टर निकला हीरो' में देखते हुए सवाल जागता है कि प्रतिभाएं साधारण और चालू क्रिएटिविटी के लिए क्यों मजबूर हो रही है? ऐसा नहीं है कि 'फटा पोस्टर निकला हीरो' निकृष्ट फिल्म है, लेकिन यह राजकुमार संतोषी के स्तर की फिल्म नहीं है। मजेदार तथ्य है कि इस फिल्म का लेखन और निर्देशन उन्होंने अकेले किया है।  'फटा पोस्टर निकला हीरो' आठवें-नौवें दशक की फार्मूला फिल्मों की लीक पर चलती है। एक भ्रष्ट पलिस ऑफिसर की ईमानदार बीवी है। पति के फरार होने के बाद वह ऑटो चलाकर बेटे को पालती है। उसका सपना है कि बेटा ईमानदार पुलिस आफिसर बने। बेटे का सपना कुछ और है। वह हीरो बनना चाहता है। संयोग से वह मुंबई आता है और फिर उसकी नई जिंदगी आरंभ होती है। इस जिंदगी में तर्क और कारण न खोजें।  राजकुमार संतोषी ने पुरानी फिल्मों में प्रचलित मां और बेटे की कहानी चुनी है। फिल्म में स्टॉक सीन हैं, जिन्हें घिसा-पिटा भी कहते हैं। उन दृश्यों में सजावट और एक्टिविटी में थोड़ी तब्दीली कर दी गई है। पूरी कोशिश है कि दर्शकों को चखे हुए हर मसाले का स्वाद मिले। फिल्म में इन दिनों के फैशन के हिसाब से बहादुरी और एक्शन के प्रसंग हैं। इन प्रसंगों में शाहिद कपूर ने पापुलर हीरो की तरह जवांमर्दी दिखाई है, लेकिन उनकी कद-काठी और चेहरे का साथ नहीं मिल पाता। हमेशा लगता है कि कुछ छूट रहा है। कुछ मिसिंग है।  फिल्म में जरूरत से ज्यादा गाने और आगे-पीछे की दृश्यों से उनकी संगति भी नहीं बैठती। एक गाना खत्म हुआ, कुछ सीन हुए और फिर एक गाना आ गया। फिल्म का हीरो पोल डांस करते हुए आयटम सॉन्ग भी गाता है। इसे भी नएपन के तौर पर पेश किया जा सकता है। इंटरवल तक यह फिल्म लंबे सिक्वेंस की वजह से ऊब पैदा करती है। इंटरवल के बाद द्वंद्व पैदा होता है। फिर सहयोगी किरदार एक्टिव हो जाते हैं। संतोषी ने इन सहयोगी भूमिकाओं में मुकेश तिवारी, संजय मिश्रा, सौरभ शुक्ला और जाकिर हुसैन जैसे उम्दा कलाकारों से अच्छा काम लिया है। उनकी सही टाइमिंग और कॉमिकल अप्रोच से फिल्म कहीं-कहीं इटरेस्टिंग हो जाती है। इन दृश्यों में फिल्म हंसाती भी है। पूरा फोकस शाहिद कपूर पर होने की वजह से इलियाना डिक्रूज को ढंग से फ्रेम में रखा ही नहीं गया। अपने किरदार के चरित्र की तरह वह अस्थिर रहती हैं। पद्मिनी कोल्हापुरे गायब हो चुकी रोती-बिसूरती मां को पर्दे पर वापस ले आई हैं, जो हमेशा बेटे को कर्तव्यनिष्ठ होने का पाठ पढ़ाती रहती हैं। 'फटा पोस्टर निकला हीरो' में राजकुमार संतोषी किसी प्रकार की चालाकी या ढोंग नहीं करते। सहज तरीके से वे ढाई-तीन दशक पुरानी शैली और संरचना की फिल्म आज के दर्शकों के लिए पेश कर देते हैं। मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: जॉन डे (2 स्टार), 2,"मुंबई, (अजय ब्रह्मात्मज) प्रमुख कलाकार: नसीरुद्दीन शाह, रणदीप हुड्डा, विपिन शर्मा और एलेना कजन। निर्देशक: अहिशोर सोलोमन संगीतकार: क्षितिज तारे एंड स्ट्रिंग्स स्टार: 2 इस फिल्म के निर्माता अंजुम रिजवी के उल्लेखनीय समर्थन से युवा निर्देशकों के सपने पूरे होते हैं। नीरज पांडे की 'ए वेडनसडे' के मूल निर्माता अंजुम रिजवी ही थे। वे युवा प्रतिभाओं में निवेश करते हैं। उनके समर्थन और सहयोग से बनी कुछ फिल्में चर्चित भी हुई है। 'जॉन डे' उनका नया निवेश है। इस फिल्म के निर्देशक अहिशोर सोलोमन हैं। उन्होंने नसीरुद्दीन शाह और रणदीप हुड्डा के साथ यह कहानी बुनी है।  फिल्म के आरंभ में एक लड़की हादसे का शिकार होती है। पता चलता है कि वह एक बैंक कर्मचारी की बेटी है। वे अभी इस गम से उबरते भी नहीं हैं कि बैंक में डकैती के साथ उनकी बीवी पर हमला होता है। एक दस्तावेज जॉन के हाथ लगता है, जो गौतम (रणदीप हुड्डा) के लिए जरूरी है। वे उस दस्तावेज की पड़ताल कर अभियुक्तों तक पहुंचना चाहते हैं। जॉन और गौतम एक-दूसरे की राह नहीं काटते, लेकिन संयोग कुछ ऐसा बनता है कि वे एक-दूसरे के आमने-सामने खड़े नजर आते हैं। दोनों ही बर्बर चरित्र हैं। अहिशोर सोलोमन ने दो-चार किरदारों को लेकर एक रोमांचक फिल्म बनाने की कोशिश की है। उनके पास कहानी का सघन प्लाट नहीं है। वे अपने कलाकारों पर ज्यादा निर्भर करते हैं। इस फिल्म में चरित्रों के चित्रण से अधिक अभिनेताओं का चित्रण दिखता है। हर अभिनेता परफॉर्म करता दिखता है। वे अपनी भूमिकाओं को अच्छी तरह निभा ले जाते हैं। इसके बावजूद फिल्म बांध नहीं पाती। पटकथा के बिखराव से फिल्म का रोमांच भी कम होता है। लेखक-निर्देशक ने दूसरी औसत फिल्मों की तरह अवश्य ही दो-चार चुस्त दृश्य अवश्य गढ़ लिए हैं। हां, यह फिल्म चारो मुख्य अभिनेताओं (रणदीप हुड्डा, नसीरुद्दीन शाह, शरद सक्सेना और विपिन शर्मा) के अभिनय के प्रदर्शन का शोकेस बन कर रह जाती है। बेहतरीन अभिनेताओं का 'नॉनसेंस परफरमेंस' कह सकते हैं।  फिल्म का पाश्‌र्र्व संगीत संदीप चौटा ने तैयार किया है। उन्होंने हमेशा ऐसी फिल्मों के दृश्यों को अपने संगीत से प्रभावपूर्ण बना दिया है। इस फिल्म में भी वे सफल रहते हैं, लेकिन दृश्यों का तारतम्य टूटा हुआ है। नतीजतन फिल्म अपेक्षित असर नहीं डालती।  अंजुम रिजवी का यह निवेश फलदायक नहीं रहा।  अवधि- 130 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: हॉरर स्टोरी (2.5 स्टार), 2.5,"मुंबई (अजय ब्रह्मात्मज) प्रमुख कलाकार: करण कुंद्रा, रवीश देसाई और राधिका मेनन। निर्देशक: आयुष रैना  स्टार: 2.5 किसी प्रकार की कोई गलतफहमी नहीं रहे, इसलिए विक्रम भट्ट ने फिल्म का नाम ही 'हॉरर स्टोरी' रख दिया। डरावनी और भुतहा फिल्में बनाने में विशेषज्ञता हासिल कर चुके विक्रम भट्ट ने इस बार खुद को लेखन और निर्माण तक सीमित रखा है। निर्देशन की जिम्मेदारी आयुष रैना की है।  सात दोस्त हैं। उनमें से एक अमेरिका जा रहा है। उसकी विदाई की पार्टी चल रही है। पार्टी को इंटरेस्टिंग बनाने के लिए सातों दोस्त पब में मिली एक टीवी खबर को फॉलो करते हुए उस होटल में जा पहुंचते हैं, जिसे भुतहा माना जाता है। वहां कई रहस्य छिपे हैं। रहस्य जानने का रोमांच उन्हें वहां खींच लाता है। होटल में घुसने के बाद उन्हें एहसास होता है कि गलती हो गई है। वे होटल में कैद हो जाते हैं और फिर एक-एक कर मारे जाते हैं। माया की भटकती दुष्ट आत्मा उन्हें परेशान कर रही है। बचने की उनकी कोशिशें नाकाम होती रहती हैं।  हॉरर फिल्मों में पहले से जानकारी रहती है कि भूत या आत्मा और जीवित व्यक्तियों के बीच फिल्म खत्म होने तक संघर्ष चलता रहेगा। लेखक, निर्देशक और तकनीशियन अगर खूबी के साथ थ्रिल बरकरार रखें तो फंसे व्यक्तियों के खौफ से अजीब किस्म का मनोरंजन होता है। 'हॉरर स्टोरी' एक हद तक इसमें सफल रहती है। विक्रम भट्ट और आयुष रैना ने 'हॉरर स्टोरी' को सेक्स और संगीत की गलियों में नहीं भटकने दिया है। उन्होंने साफ-सुथरी हॉरर स्टोरी रची है, जो थोड़ा कम डराती है।  फिल्म के अधिकांश कलाकार नए हैं। खौफ जाहिर करने की उनकी अदाओं में नवीनता है। तभी कलाकारों को समान अवसर दिया गया है। सभी ने परफॉर्म करने की अच्छी कोशिश की है। सीमित साधनों में इतने कलाकारों को मौका देना भी एक सराहनीय कदम है। 'हॉरर स्टोरी' निराश नहीं करती। डरावनी कहानियों के शौकीन आनंदित हो सकते हैं।  अवधि: 90 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: ग्रैंड मस्ती ( 1.5 स्टार), 1.5 ,"मुंबई (अजय ब्रह्मात्मज) प्रमुख कलाकार : रितेश देशमुख, विवेक ओबरॉय, आफताब शिबदसानी निर्देशक : इंद्र कुमार  स्टार : 1.5  वर्तमान दौर में एडल्ट कॉमेडी के प्रति नाक-भौं सिकोड़ने की जरूरत नहीं रह गई है। इंद्र कुमार निर्देशित 'ग्रैंड मस्ती' इसी रूप में प्रचारित की गई है। पहले से मालूम है कि फिल्म में क्या परोसा जाएगा? सामान्य जिंदगी में हर तबके के स्त्री-पुरुष खास अवसरों और पलों में अश्लील और एडल्ट लतीफों का आनंद लेते हैं। इस फिल्म को हम सिपल एडल्ट कॉमेडी की तरह ही देखें। एडल्ट कॉमेडी फिल्मों में सेक्स संबंधी हरकतें, प्रसंग और पहलू होते हैं। फिल्म के लेखक मिलाप झावेरी और तुषार हीरानंदानी ने पुरानी 'मस्ती' की स्टोरी लाइन को ही अपनाया है। उसे ही ग्रैंड करने की असफल कोशिश की है। चूंकि कहने या दिखाने के लिए लेखक-निर्देशक के पास ज्यादा कुछ नहीं है, इसलिए वे हंसाने के लिए बार-बार फूहड़ तरकीबें अपनाते हैं। सामान्य फिल्मों में ऐसे दृश्य और व्यवहार देखे जा चुके हैं। मुख्य रूप से रीतेश देशमुख, विवेक ओबरॉय और आफताब शिवदसानी पर यह फिल्म टिकी है। तीनों कलाकारों से निर्देशक लगातार ओछी, फूहड़ और निम्नस्तरीय हरकतें करवाते हैं। फिल्म में ऐसी हरकतों के उपादान के लिए छह लड़कियां हैं। अमूमन ऐसी फिल्में पुरुषों के दृष्टिकोण से बनती है, इसलिए उपयोग-दुरुपयोग औरतों का ही होता है। उनकी सेक्सुएलिटी का दोहन किया जाता है। इंद्र कुमार की 'ग्रैंड मस्ती' कहीं से भी ग्रैंड नहीं हो पाई है। दरअसल यह ब्रांड मस्ती का दोहराती सी है। नवीनता और मौलिकता की कमी से यह एडल्ट कॉमेडी ढंग से गुदगुदा भी नहीं पाती। अवधि - 135 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : शुद्ध देसी रोमांस (3.5 स्टार), 3.5,"अजय ब्रह्मात्मज प्रमुख कलाकार : सुशांत सिंह राजपूत, परिणीति चोपड़ा निर्देशक: मनीष शर्मा  संगीतकार : सचिन जिगर  स्टार : 3.5 समाज में रोमांस की दो परंपराएं साथ-साथ चल रही हैं। एक नैसर्गिक और स्वाभाविक है। किशोर उम्र पार करते ही तन-मन कुलांचे मारने लगता है। प्यार हो न हो ़ ़ ़आकर्षण आरंभ हो जाता है। यह आकर्षण ही समय और संगत के साथ प्यार और फिर रोमांस में तब्दील होता है। प्यार की कोई पाठशाला नहीं होती। कुछ जवांदिल मनमर्जी से प्यार की गली में आगे बढ़ते हैं और उदाहरण पेश करते हैं। भारतीय समाज में दूसरे किस्म का रोमांस फिल्मों से प्रेरित होता है। पर्दे पर हमारे नायक के सोच-अप्रोच से प्रभावित होकर देश के अधिकांश प्रेमी युगल रोमांस की सीढि़यां चढ़ते हैं। मनीष शर्मा निर्देशित और जयदीप साहनी लिखित 'शुद्ध देसी रोमांस' इन दोनों परंपराओं के बीच है।  'शुद्ध देसी रोमांस' की पृष्ठभूमि में जयपुर शहर है। यह नाटक के स्क्रीन की तरह कहानी के पीछे लटका हुआ है। फिल्म में शहर किसी किरदार की तरह नजर नहीं आता। 'रांझणा' में हम ने बनारस को धड़कते हुए देखा था। 'शुद्ध देसी रोमांस' जयपुर जैसे किसी भी शहर की कहानी हो सकती है। लेखक का ध्यान शहर से अधिक किरदारों पर है। उन्हें रघु, गायत्री और तारा के दृष्टिकोण से पेंच और मोड़ पैदा करने हैं। तीनों किरदारों के आत्मकथन से यह स्पष्ट होता है कि 'शुद्ध देसी रोमांस' दिल के बजाए दिमाग से लिखी गई है। पटकथा की यह जोड़-तोड़ जहां ढीली हुई है, वहां फिल्म में दोहराव दिखने लगता है। यशराज फिल्म्स विदेशी रोमांस के लिए मशहूर रहा है। विदेशों की धरती पर पनपे प्यार को दिखाने में माहिर यशराज फिल्म्स का 'शुद्ध देसी रोमांस' की तरफ मुड़ना उल्लेखनीय है। इस फिल्म के किरदार जिंदगी में असफल रहे नार्मल इंसान हैं। उनकी जिजीविषा में घबराहट है। किसी भी निर्णायक मोड़ पर वे दुविधा से कांपने लगते हैं। स्थितियों का मुकाबला करने के बजाए वे भाग खड़े होते हैं। शादी की जिम्मेदारी का एहसास होते ही उनका प्यार और रोमांस काफूर हो जाता है। रघु और गायत्री के बात-व्यवहार और निर्णयों से हमें आज के यूथ की झलक मिलती है। प्यार करने में उन्हें समय नहीं लगता, लेकिन शादी के नाम से ही उन्हें बुखार छूटने लगता है। उनमें प्यार का अर्पण तो है,लेकिन शादी के समर्पण का अभाव है। लेखक-निर्देशक ने आज के प्यार और रोमांस को दोनों (लड़का व लड़की) पहलुओं से देखा और परखा है। एक बार रघु शादी के मंडप से भागता है और दूसरी बार गायत्री भागती है। इन दोनों से अलग तारा है। वह प्यार में पागल नहीं है। जीवन में संतुलित और व्यावहारिक है। इनके अलावा गोयल (ऋषि कपूर) भी हैं। वे इनके रवैए और दृष्टिकोण पर टिप्पणी तो करते हैं, लेकिन अपना पक्ष रखने में गोलमटोल कर जाते हैं।  प्यार और रोमांस के प्रति यूथ का ढुलमुल और अस्पष्ट रवैया फिल्म में अच्छी तरह से चित्रित हुआ है। अच्छी बात है कि 'शुद्ध देसी रोमांस' में युवतियां फैसले लेती हैं। वे स्वतंत्र हैं। उन पर परिवार या समाज का दबाव नहीं है। आर्थिक स्वतंत्रता हासिल करने से उन्हें दूसरी आजादियां भी मिली हैं। 'शुद्ध देसी रोमांस' के तीनों चरित्र विश्वसनीय और हमारे आसपास के हैं। उनकी बातों, मुलाकातों और रातों में हम आज की युवापीढ़ी की सोच पाते हैं। परिणीति चोपड़ा नई पीढ़ी की दमदार अभिनेत्री हैं। उन्होंने गायत्री को पूरी सहजता से पेश किया है। परिणीति की खासियत है कि वह अभिनय करती नजर नहीं आतीं। छोटी प्रतिक्रियाओं,आंखों के मूवमेंट और हसीन मुस्कराहट से वह अपने भाव प्रकट करती हैं। रघु के किरदार को सुशांत सिंह राजपूत ने उसकी दुर्बलताओं के साथ पेश किया है। वे इस फिल्म में भूमिका के अनुरूप निखरे हैं। वाणी कपूर की यह पहली फिल्म है। वह सम्मोहित करती हैं, लेकिन अभिनय में कच्चापन है। फिल्म का गीत-संगीत नया और विषय के अनुकूल है। जयदीप साहनी केबोल हिंदी फिल्मों के गीतों के खांचे में नहीं आते। वे उद्गार से अधिक संभाषण और संवाद लगते हैं। मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: जंजीर (2.5 स्टार), 2.5,"-अजय ब्रह्मात्मज, मुंबई। प्रमुख कलाकार: राम चरण तेजा, प्रियंका चोपड़ा, संजय दत्त और प्रकाश राज। निर्देशक: अपूर्वा लाखिया।  संगीतकार: मीत ब्रदर्स अनजान, चिरंतन भट्ट, आनंद राज आनंद। स्टार: 2.5 हालांकि अपूर्वा लाखिया की 'जंजीर' अमिताभ बच्चन की 'जंजीर' की आधिकारिक रीमेक है, लेकिन इसे देखते समय पुरानी फिल्म का स्मरण न करें तो बेहतर है। अमिताभ बच्चन की प्रकाश मेहरा निर्देशित 'जंजीर' का ऐतिहासिक महत्व है। उस फिल्म से अमिताभ बच्चन की पहचान बनी थी। उन्हें एंग्री यंग मैन की इमेज मिली थी। इस ऐतिहासिक परिप्रेक्ष्य में अपूर्वा लाखिया की 'जंजीर' एक साधारण फिल्म लगती है। राम चरण के लिए हिंदी फिल्मों की यह शुरुआत है। कहानी और किरदारों के बीज वहीं से लिए गए हैं, लेकिन उन्हें स्टूडियो में विशेष निगरानी के साथ सींचा गया है, इसलिए पुरानी फिल्म की नैसर्गिकता चली गई है। वैसे भी अब शहरी जीवन में प्राकृतिक फूलों और पौधों की जगह कृत्रिम फूलों और पौधों ने ले ली है। उसी प्रकार की कृत्रिमता का एहसास 'जंजीर' देख कर हो सकता है। हां, अगर पुराने अनुभव और ज्ञान से वंचित या परिचित दर्शकों के लिए 'जंजीर' आज की फिल्म है। मल्टीप्लेक्स के दर्शकों को मजा भी आएगा। फिल्म में आज के कंसर्न के साथ आधुनिक किरदार हैं। सब कुछ बदल चुका है। नई 'जंजीर' का तेजा पुरानी 'जंजीर' देखता है और मोना डार्लिग कहती है कि तुम भी तो तेजा (अजीत) जैसे ही हो। फिल्म की रीमेक फिल्म में आए किरदार मूल फिल्म के किरदार की नकल ही लगते हैं। यह अजीब सा दौर है, जहां फिल्मों के किरदारों से प्रेरित होकर नए किरदार रचे जा रहे हैं। ऐसे किरदारों में जीवन की महक और ठसक मिलना मुश्किल है।  अपूर्वा लाखिया की 'जंजीर' स्टूडियो लैब में तैयार की गई फिल्म है। उन्होंने लेखकों की नई टीम के साथ पुराने किरदारों की बिल्कुल नए तरीके से रच डाला है। पुरानी फिल्म को हू-ब-हू नहीं उतारा जा सकता था, लेकिन आज के संदर्भ में मौलिकता का पुनर्चित्रण तो किया जा सकता था।  स्वतंत्र फिल्म के तौर पर 'जंजीर' औसत फिल्म है। राम चरण सधे हुए अभिनेता हैं। उन्होंने विजय खन्ना के किरदार को लेखक-निर्देशक की कल्पना से निभाया है। उनमें अमिताभ बच्चन को खोजना ज्यादती होगी, क्योंकि नई 'जंजीर' सलीम-जावेद की स्क्रिप्ट पर नहीं बनी है। प्राण की शेर खान की भूमिका यहां संजय दत्त ने निभाई है। वे कद-काठी में तो शेर खान लगते हैं, लेकिन पुरानी फिल्म की तुलना में यह चरित्र ही कमजोर है। न आंखों में वह तुर्सी है और न जबान पर वे तेजाब। दोनों की यारी ईमान और जिंदगी का पर्याय नहीं बन पाती।  माला के किरदार को एनआरआई बनाने का तुक समझ में नहीं आता। प्रियंका चोपड़ा दिए गए किरदार में सहज और चपल और प्रभावशाली लगती हैं। समस्या माला के किरदार की है। पूरी फिल्म में उसका स्थान निश्चित नहीं हो पाता। तेजा के रूप में प्रकाश राज अचानक दो दशक पहले की वेशभूषा और आचरण में दिखते हैं। उनका चित्रण असंगत है। मोना डार्लिग के रूप माही गिल को विस्तार मिला है। वह अपने किरदार को निभा ले जाती हैं।  फिल्म में अनेक गाने हैं, किंतु कहानी से उनका तालमेल नहीं बैठ पाता। सारे गाने आयटम ही नजर आते हैं।  अवधि - 137 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: सत्याग्रह (3.5 स्टार), 3.5,"अजय ब्रह्मात्मज, मुंबई। प्रमुख कलाकार: अजय देवगन, अमिताभ बच्चन, करीना कपूर, अर्जुन रामपाल, मनोज वापजेयी और अमृता राव। निर्देशक: प्रकाश झा। संगीत: सलीम-सुलेमान, इंडियन ऑशन, आदेश श्रीवास्तव और मीत ब्रदर्स अनजान। स्टार: 3.5 इस फिल्म के शीर्षक गीत में स्वर और ध्वनि के मेल से उच्चारित 'सत्याग्रह' का प्रभाव फिल्म के चित्रण में भी उतर जाता तो यह 2013 की उल्लेखनीय और महत्वपूर्ण सामाजिक-राजनीतिक फिल्म हो जाती। प्रकाश झा की फिल्मों में सामाजिक संदर्भ दूसरे फिल्मकारों से बेहतर और सटीक होता है। इस बार उन्होंने भ्रष्टाचार का मुद्दा उठाया है। प्रशासन के भ्रष्टाचार के खिलाफ द्वारिका आनंद की मुहिम इस फिल्म के धुरी है। बाकी किरदार इसी धुरी से परिचालित होते हैं।  द्वारिका आनंद ईमानदार व्यक्ति हैं। अध्यापन से सेवानिवृत हो चुके द्वारिका आनंद का बेटा भी ईमानदार इंजीनियर है। बेटे का दोस्त मानव देश में आई आर्थिक उदारता के बाद का उद्यमी है। अपने बिजनेस के विस्तार के लिए वह कोई भी तरकीब अपना सकता है। द्वारिका और मानव के बीच झड़प भी होती है। फिल्म की कहानी द्वारिका आनंद के बेटे की मृत्यु से आरंभ होती है। उनकी मृत्यु पर राज्य के गृहमंत्री द्वारा 25 लाख रुपए के मुआवजे की रकम हासिल करने में हुई दिक्कतों से द्वारिका प्रशासन को थप्पड़ मारते हैं। इस अपराध में उन्हें हिरासत में ले लिया जाता है। मानव सोशल मीडिया नेटवर्क के जरिए चालाकी से उनकी मुक्ति के लिए एक अभियान आरंभ करता है। उसमें स्थानीय महत्वाकांक्षी नेता अर्जुन और टीवी पत्रकार यास्मीन अहमद शामिल हो जाते हैं। इस अभियान के निशाने पर गृह मंत्री बलराम सिंह, स्थानीय प्रशासन और सरकार हैं।  लेखक-निर्देशक ने ध्यानपूर्वक भ्रष्टाचार के मुद्दे को देश की सामाजिक जिंदगी से जोड़ा है। अन्ना हजारे के आंदोलन और अरविंद केजरीवाल के आम आदमी अभियान से भ्रष्टाचार भारतीयों के बीच विचार-विमर्श का प्रमुख विषय बना हुआ है। इसी विषय को प्रकाश झा ने द्वारिका आनंद के नायकत्व में पेश किया है। रिलीज होने तक यह चर्चा रही कि क्या द्वारिका आनंद का किरदार अन्ना हजारे से प्रभावित है। फिल्म के प्रतीकात्मक दृश्यों पर गौर करें तो यह मुख्य रूप से गांधी की छवि से प्रभावित है। उनके विचारों की छाया भर ही है द्वारिका आनंद की करनी में। उद्विग्नता में द्वारिका आनंद का हे राम कहना, सुमित्रा और यास्मीन के कंधों का सहारा लेकर खड़ा होना (महात्मा गांधी अंतिम दिनों में मनु और मीरा के कंधों पर हाथ दिए चलते थे), क्लाइमेक्स में छाती पर लगी तीन गोलियां .. इनके अलावा आमरण अनशन, अहिंसा पर बल और लेटने का अंदाज। गांधी के अलावा जयप्रकाश नारायण और अन्ना हजारे की भी प्रतिछवियां हैं द्वारिका आनंद में। दरअसल, जब भी कोई बुजुर्ग राजनीतिक प्रतिरोध में खड़ा होगा तो आचरण और विचार में गांधी एवं जयप्रकाश नारायण के करीब लगेगा।  'सत्याग्रह' में द्वारिका आनंद और मानव के बीच के रिश्ते का द्वंद्व भी है। द्वारिका के प्रभाव में मानव के विचारों में परिवर्तन आता है। वह 6 हजार करोड़ से ज्यादा की संपत्ति का आनन-फानन में बंटवारा कर देता है। वैसे देश की आजादी के बाद से ऐसा कोई उद्यमी वास्तविक जिंदगी में दिखाई नहीं पड़ा है। लेखक-निर्देशक की आदर्शवादी कल्पना फिल्म की सोच में सहायक होती है। यास्मीन अहमद (करीना कपूर) के किरदार में भी ऐसी लिबर्टी ली गई है। अंबिकापुर में वह अकेली टीवी पत्रकार हैं और आंदोलन में शामिल होने के साथ वह फैसले भी लेने लगती है, जबकि अंत तक वह नौकरी में हैं। अर्जुन के किरदार पर मेहनत नहीं की गई है। गुंडागर्दी की वजह से कालेज से निष्कासित छात्र पर बाद में नेता बनना और द्वारिका के समर्थन में खड़ा होने के बीच भी कुछ हुआ होगा। फिल्म में भारत मुक्ति दल के रूप में सांप्रदायिक राजनीतिक पार्टी का चित्रण.. फिल्म के राजनीतिक चित्रण में वैचारिक घालमेल है। यह सब फिल्म की सुविधा के लिए किया गया है। पटकथा की रवानी में इन पर आम दर्शक का ज्यादा ध्यान नहीं जाता। 'सत्याग्रह' में राजनीतिक स्पष्टता नहीं है।  निगेटिव किरदार के रूप में बलराम सिंह की कल्पना सच के करीब है। बलराम सिंह की राजनीतिक धौंस में किसी बाहुबली के मानस का सही चित्रण हुआ है। वह अपनी चालाकियों और कतरब्योंत में आज का अवसरवादी राजनीतिज्ञ दिखता है। मनोज बाजपेयी ने उसे सही तरीके से पर्दे पर उतारा है। मनोज बाजपेयी फिल्म में कहीं भी लाउड नहीं होते। वे कॉमिकल भी नहीं होते। फिर भी बलराम सिंह की मंशा और नकारात्मकता को पर्दे पर उतारने में सफल होते हैं। वे इस दौर में सघन प्रतिभा के धनी अभिनेता हैं। अजय देवगन के क्लोज शॉट में उम्र झांकने लगी है। इसके बावजूद उन्होंने मानव के स्वभाव और दुविधा को संयमित और भावानुकूल तरीके से पेश किया है। अर्जुन रामपाल और करीना कपूर निराश करते हैं। छोटी भूमिका में अमृता राव प्रभावित करती हैं, जबकि पर्दे पर और निर्वाह में वह अनेक किरदारों से छिप जाती हैं।  प्रकाश झा की 'सत्याग्रह' उनकी पिछली फिल्मों की ही कड़ी में हैं। पिछली फिल्मों की ही तरह वे इस बार भी समाज में व्याप्त समस्या को कुछ चरित्रों के माध्यम से चित्रित करते हैं। कहानी परिवार से शुरू होती है और फिर समाज में शामिल हो जाती है। इस प्रक्रिया में उसका राजनीतिक पक्ष भी उजागर होता है। आज के कमाऊ सिनेमा के प्रचलित फॉर्मूलों से अलग जाकर एक सार्थक और उद्देश्यपूर्ण फिल्म बनाने की इस कोशिश में शामिल सभी प्रतिभाओं का प्रयास प्रशंसनीय है।  अवधि-140 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: मद्रास कैफे (4 स्टार), 4 ,"मुंबई (अजय ब्रह्मात्मज)  प्रमुख कलाकार: जॉन अब्राहम, नरगिस फाखरी और राशि खन्ना  निर्देशक: शूजीत सरकार संगीतकार: शांतनु मोइत्रा  स्टार: 4  हमारी आदत ही नहीं है। हम सच को करीब से नहीं देखते। कतराते हैं या नजरें फेर लेते हैं। यही वजह है कि हम फिल्मों में भी सम्मोहक झूठ रचते हैं। और फिर उसी झूठ को एंज्वॉय करते हैं। सालों से हिंदी सिनेमा में हम नाच-गाने और प्रेम से संतुष्ट और आनंदित होते रहे हैं। सच और समाज को करीब से दिखाने की एक धारा फिल्मों में रही है, लेकिन मेनस्ट्रीम सिनेमा और उसके दर्शक ऐसी फिल्मों से परहेज ही करते रहे हैं। इस परिदृश्य में शूजीत सरकार की 'मद्रास कैफे' एक नया प्रस्थान है। हिंदी सिनेमा के आम दर्शकों ने ऐसी फिल्म पहले नहीं देखी है।  पड़ोसी देश श्रीलंका के गृह युद्ध में भारत एक कारक बन गया था। मध्यस्थता और शांति के प्रयासों के विफल होने के बावजूद इस गृह युद्ध में भारत शामिल रहा। श्रीलंका के सेना की औपचारिक सलामी लेते समय हुए आक्रमण से लेकर जानलेवा मानव बम विस्फोट तक भूतपूर्व प्रधानमंत्री राजीव गांधी इसके एक कोण रहे। 'मद्रास कैफे' उन्हीं घटनाओं को पर्दे पर रचती है। हम थोड़ा पीछे लौटते हैं और पाते हैं कि फैसले बदल गए होते तो हालात और नतीजे भी बदल गए होते। शूजीत सरकार ने 'मद्रास कैफे' में सभी व्यक्तियों और संगठनों के नाम बदल दिए हैं। विवादों और मुश्किलों से बचने के लिए उन्होंने ऐसा किया होगा। श्रीलंका-भारत संबंध, श्रीलंका के गृहयुद्ध, वी प्रभाकरन और राजीव गांधी के फैसलों से विरोध या सहमति हो सकती है। स्वतंत्र होने की कोशिश में 'मद्रास कैफे' वैचारिक और राजनीतिक पक्ष नहीं लेती।  'मद्रास कैफे' पॉलिटिकल थ्रिलर है। हिंदी फिल्में पड़ोसी देशों की राजनीति और उसके प्रभाव को टच नहीं करतीं। ले-देकर एक पाकिस्तान को आतंकवाद से जोड़कर अंधराष्ट्रवाद से प्रेरित फिल्में बनती रहती हैं। उनमें भी वास्तविक घटनाएं नहीं होतीं। शूजीत सरकार और जॉन अब्राहम ने इस लिहाज से साहसिक कदम उठाया है। उन्होंने ऐतिहासिक परिप्रेक्ष्य में श्रीलंका के गृहयुद्ध को रखने के साथ राजीव गांधी के हत्या तक के प्रसंग चुने हैं। उन्होंने अपनी फिल्म के लिए कहानी के अनुरूप ही रंग और टेक्सचर का चुनाव किया है। इस फिल्म के छायांकन में कमलजीत नेगी ने भी कहानी का जरूरत का खयाल रखा है। हम शुरू से अंत तक गति, ऊर्जा और गृहयुद्ध की विभीषिका का सलेटी रंग देखते हैं।  फिल्म के लेखकों की मेहनत ही दस्तावेजी विषय को एक रोचक फिल्म में बदलती है। यह फिल्म अगर कुछ दृश्यों में डॉक्यूमेंट्री का एहसास देती है तो यह विषय की शिल्पगत चुनौतियों के कारण हुआ है। विदेशों में जरूर ऐसी फिल्में बनती रही हैं और मुमकिन है कि 'मद्रास कैफे' की दृश्य रचना उनसे प्रभावित भी हो, लेकिन भारतीय संदर्भ में यह पहली ईमानदार कोशिश है। हां, इस फिल्म के लिए खुद को तैयार करना पड़ेगा और अपेक्षित मानसिक तैयारी के साथ थिएटर में घुसना होगा। हिंदी फिल्मों को कथित एंटरटेनमेंट यहां नहीं है, फिर भी 'मद्रास कैफे' एंटरटेन करती है। निकट अतीत के कालखंड से परिचित कराती है। शूजीत सरकार ने इस फिल्म में सीमित रेंज के अभिनेता की क्षमताओं का सुंदर इस्तेमाल किया है। जॉन अब्राहम ने किरदार की अपेक्षाओं पर खरा उतरने की कोशिश की है। निर्देशक की अपारंपरिक कास्टिंग से फिल्म की विश्वसनीयता बढ़ गई है। राशि खन्ना, दिबांग, सिद्धार्थ बसु, प्रकाश बेलवाड़ी, पियूष पांडे और अजय रत्नम आदि ने अपने किरदारों को जीवंत कर दिया है। नरगिस फाखरी फिल्म में अंग्रेजी जर्नलिस्ट की भूमिका में हैं।  जॉन अब्राहम और नरगिस फाखरी की बातचीत में अंग्रेजी-हिंदी का फर्क क्यों रखा गया है? दोनों ही उन दृश्यों में किसी एक भाषा हिंदी या अंग्रेजी का इस्तेमाल कर सकते थे। कमियां कुछ और भी हैं, लेकिन अपने ढंग की पहली कोशिश 'मद्रास कैफे' की तारीफ करनी होगी कि यह हिंदी फिल्मों की जमीन का विस्तार करती है। अवधि-130 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: वंस अपॉन ए टाइम इन मुंबई दोबारा (2 स्टार), 2,"मुंबई (अजय ब्रह्मात्मज) प्रमुख कलाकार: अक्षय कुमार, इमरान खान, सोनाक्षी सिन्हा निर्देशक: मिलन लुथरिया संगीत: प्रीतम स्टार: 2 मिलन लुथरिया अपनी पहचान और प्रयोग के साथ बतौर निर्देशक आगे बढ़ रहे थे। 'वंस अपॉन ए टाइम इन मुंबई दोबारा' से उन्हें झटका लगेगा। यह उनकी कमजोर फिल्म है। पहली कोशिश में मिलन सफल रहे थे, लेकिन दूसरी कोशिश में पहले का प्रभाव नहीं बनाए रख सके। उन्होंने दो अपराधियों के बीच इस बार तकरार और तनाव के लिए प्रेम रखा, लेकिन प्रेम की वजह से अपराधियों की पर्सनल भिड़ंत रोचक नहीं बन पाई। पावर और पोजीशन के लिए लड़ते हुए ही वे इंटरेस्टिंग लगते हैं। शोएब और असलम अनजाने में एक ही लड़की से प्रेम कर बैठते हैं। लड़की जैस्मीन है। वह हीरोइन बनने मुंबई आई है। आठवें दशक का दौर है। तब फिल्म इंडस्ट्री में अंडरव‌र्ल्ड की तूती बालती थी। जैस्मीन की मुलाकात अंडरव‌र्ल्ड के अपराधियों से होती है। कश्मीर से आई जैस्मीन का निर्भीक अंदाज शोएब को पसंद आता है। वह जैस्मीन की तरफ आकर्षित होता है, लेकिन जैस्मीन तो शोएब के कारिंदे असलम से प्रेम करती है। आखिरकार मामला आमने-सामने का हो जाता है। लेखक-निर्देशक ने इस छोटी सी कहानी के लिए जो प्रसंग और दृश्य रचे हैं, वे बांध नहीं पाते। संवादों पर अधिक मेहनत की गई है। इतनी मेहनत हो गई है कि दृश्यों पर संवाद भारी पड़ते हैं और अपना अर्थ खो देते हैं। दृश्यों में नाटकीयता हो तो संवादों (डायलॉगबाजी) में मजा आता है। इस बार रजत अरोड़ा का गुण ही फिल्म के लिए अवगुण बन गया है।  फिल्म के पीरियड में एकरूपता नहीं रखी गई है। कभी 'मदर इंडिया' के पोस्टर दिख जाते हैं तो कभी बाद के दशक का गाना सुनाई पड़ता है। अक्षय कुमार और इमरान खान के लुक और स्टाइल में भी उल्लेखनीय भिन्नता है। हां, कोशिश की गई है मारुति के बाद की कारें सड़कों पर न दिखाई पड़े। सोनाक्षी सिन्हा के पहनावे, चाल-ढाल और संवाद अदायगी में पीरियड का अधिक खयाल नहीं रखा गया है।  कुछ ही दृश्यों में इमरान खान की मेहनत सफल होती दिखती है। भाव और संवाद की अदायगी में वे सक्षम नहीं हैं। अक्षय कुमार के चरित्र को स्टाइल देने में सफलता मिली है। उन्हें जोरदार डायलॉग भी मिले हैं, लेकिन उनके कुछ संवादों में 'बुरा मान जाएगी' तकियाकलाम जोड़ने के चक्कर में रजत अरोड़ा ने उन्हें बेअसर कर दिया है। सोनाक्षी सिन्हा को शुरू में चपर-चपर करना था और बाद में बिसूरना था। वह दोनों ही काम को निजी स्तर पर ढंग से कर ले गई हैं। फिल्म के अन्य किरदार अत्यंत ढीले और फीके हैं।  यह फिल्म मर्दवादी है। शोएब के किरदार को रंगीन और असरकारी दिखाने के लिए रचे गए दृश्यों और संवादों में यह नजरिया स्पष्ट है। शोएब के चरित्र को नकारात्मक रखा गया है तो इसे लेखक-निर्देशक युक्तिसंगत ठहरा सकते हैं। जैस्मीन या अन्य महिला किरदारों के प्रति पुरूष किरदारों का रवैये के बारे में क्या कहेंगे? कह सकते हैं कि मर्द दर्शकों को ध्यान में रख कर ही यह फिल्म बनाई गई है।  और हां, अक्षय कुमार का नाम शोएब है। बीच-बीच में वह शोहेब क्यों सुनाई पड़ता है? अवधि-160 मिनट मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: चेन्नई एक्सप्रेस (3 स्टार), 3,"मुंबई (अजय ब्रह्मात्मज)। प्रमुख कलाकार: शाहरुख खान, दीपिका पादुकोण, सत्यराज और कामिनी कौशल निर्देशक: रोहित शेट्टी संगीत: विशाल-शेखर स्टार: 3 रोहित शेट्टी और शाहरुख खान की फिल्म 'चेन्नई एक्सप्रेस' इस जोनर की अन्य फिल्मों की तरह ही समीक्षा से परे हैं। ऐसी फिल्मों में बताने, समझने और समझाने लायक गुत्थियां नहीं रहतीं। फिल्म सरल होती हैं और देश के आम दर्शकों से सीधा संबंध बनाती हैं। फिल्म अध्येताओं ने अभी ऐसी फिल्मों की लोकप्रियता के कारणों को नहीं खोजा है। 'चेन्नई एक्सप्रेस' आमिर खान की 'गजनी' और रोहित शेट्टी की 'गोलमाल' से हुई धाराओं का संगम है। यह एंटरटेनिंग है।  रोहित शेट्टी की फिल्मों में उदास रंग नहीं होते। लाल, गुलाबी, पीला, हरा अपने चटकीले और चटखीले शेड्स में रहते हैं। कलाकारों के कपड़ों से लेकर पृष्ठभूमि की प्रापर्टी तक में यह कंटीन्यूटी बनी रहती है। सारे झकास रंग होते हैं और बिंदास प्रसंग रहते हैं। 'चेन्नई एक्सप्रेस' में पहली बार शाहरुख खान और रोहित शेट्टी साथ आए हैं। शुक्र है कि रोहित शेट्टी ने उन्हें अजय देवगन जैसे सीक्वेंस नहीं दिए हैं। अजय और रोहित की जोड़ी अपनी मसखरी में भी सौम्य बनी रहती है। यहां कोई बंधन नहीं है। हास्य दृश्यों में शाहरुख खान अपनी सीमाओं की वजह चेहरे को विकृत करते हैं। शाहरुख खान यहां अपने अंदाज और आदतों के साथ मौजूद हैं। अपनी ही फिल्मों के रेफरेंस से वे किरदार में कामेडी के रंग डालते हैं।  दर्शकों की सुखद और सुंदर अनुभूति के लिए दीपिका पादुकोण हैं। दक्षिण भारतीय शैली की साड़ियों और श्रृंगार में वह खूबसूरत लगती हैं। दीपिका का आत्मविश्वास बढ़ा है। उनकी लंबाई अब आड़े नहीं आती। कई दृश्यों में तो वह इसका फायदा उठाती हैं। 'चेन्नई एक्सप्रेस' में दीपिका पादुकोण ने संवादों को खास लहजा दिया है। फिल्म में वह कई बार टूटता है। अगर लहजे की एकरूपता बनी रहती तो प्रभाव बढ़ जाता।  रोहित शेट्टी की फिल्मों का धूम-धड़ाका, हंसी-मजाक, एसएमएस लतीफे और अतार्किक सीक्वेंस हैं। मजेदार तथ्य है कि उनकी फिल्मों में इसकी कभी या अधिकता खलती नहीं है। दरअसल, उनकी फिल्में टाइम पास का एक मजेदार पैकेज होती हैं। रोहित शेट्टी ने अपने दर्शकों को पहचान लिया है और वे अपनी शैली को निखारने के साथ मजबूत करते जा रहे हैं। उनके इस्टाइल को समझने और परखने की जरूरत है।  'चेन्नई एक्सप्रेस' में चालीस प्रतिशत संवाद तमिल में हैं, कुछ दृश्य बगैर संवाद के चलते हैं। भावनात्मक और नाटकीय दृश्यों में कुछ संवादों को समझाया गया है। अपने प्रवाह में बाकी फिल्म समझ में आ जाती है। तमिल रहन-सहन, भाषा और लैंडस्केप भी 'चेन्नई एक्सप्रेस' में है। लेखक-निर्देशक ने सावधानी बरती है कि कहीं से भी आक्रमण या मजाक न हो। नॉर्थ-साउथ डिवाइड को यह फिल्म विचित्र तरीके से कम करती है। रोहित शेट्टी ने अप्रत्यक्ष तरीके से हिंदी दर्शकों को तमिल माहौल से जोड़ा है।  रोहित शेट्टी ने 'चेन्नई एक्सप्रेस' से यह भी साबित कर दिया है कि उनकी ऐसी फिल्मों में भाषा और संवाद की बड़ी भूमिका नहीं होती। एक्शन-रिएक्शन से भरपूर ड्रामा में बेसिक इमोशन रहते हैं, इसलिए बगैर कहे या बताए ही सब कुछ समझ में आता है। हालांकि फिल्म में शाहरुख ने दीपिका को मिस सबटाइटल नाम भी दिया है, लेकिन उनकी उपयोगिता खाने में नमक की तरह है। 'चेन्नई एक्सप्रेस' शाहरुख खान और दीपिका के पिता की शाब्दिक भिड़ंत महत्वपूर्ण है। यहां शाहरुख खान और दीपिका बेटियों के पक्ष में लंबी तकरीर करते हैं। इस प्रसंग में दीपिका के पिता एक शब्द भी नहीं बोलते। उन्होंने दीपिका की कलाई मुट्ठी में कस ली है। यह एक भाव ही उनके विचार को जाहिर कर देता है।  ईद के मौके पर आम दर्शकों के लिए यह शाहरुख खान और रोहित शेट्टी की ईदी है। मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: बीए पास (3 स्टार), 3,"मुंबई (अजय ब्रह्मात्मज)  प्रमुख कलाकार: शादाब कमाल, शिल्पा शुक्ला, राजेश शर्मा और दिव्येंदू भट्टाचार्य निर्देशक: अजय बहल संगीत:  आलोकनंदा दासगुप्ता स्टार: 3 सिक्का सिंह की कहानी 'रेलवे आंटी' पर आधारित 'बीए पास' दिल्ली की कॉलोनी और मोहल्ले में चल रहे व्यभिचार को लेकर बुनी गई एक युवक मुकेश की कहानी है। मुकेश से सहानुभूति होती है, क्योंकि मुसीबतों से घिरा वह युवक कुचक्र में फंसता चला जाता है। आखिर में जब वह इस कुचक्र से निकलना चाहता है तो बुरी तरह से कुचल जाता है। 'बीए पास' सारिका की भी कहानी है। पारिवारिक जीवन में ऊबी महिला यौन इच्छाओं के लिए मुकेश को हवस का शिकार बनाती है और फिर उसे पुरुष वेश्या बनने पर मजबूर करती है। यह जॉनी की भी कहानी है, जो मौका मिलते ही मॉरीशस निकल जाता है।  एक अंतराल के बाद ऐसी फिल्म आई है, जिस के किरदारों के नाम थिएटर से निकलने के बाद भी याद रहते हैं। तीनों किरदारों को अच्छी तरह गढ़ा गया है। फिल्म के प्रोमो से 'बीए पास' सेक्स से अटी फिल्म जान पड़ती है। लेखक-निर्देशक ने इस संदर्भ में पर्याप्त दृश्य भी रखे हैं, लेकिन अश्लील फिल्मों की तरह वे उसमें रमे नहीं हैं। निर्देशक का उद्देश्य उत्तेजक दृश्यों से दर्शकों को समाज के उस अंधेरे में ले जाना था, जिसे सभ्य समाज में दिखाया-बताया नहीं जाता। यह फिल्म अपने उद्देश्य में सफल रही है।  सेक्स और सहवास के दृश्यों को निभा रही अभिनेत्रियो को बोल्ड एक्ट्रेस का दर्जा दे देकर उन्हें सीमित कर दिया जाता है। उम्मीद है श्लि्पा शुक्ला ऐसी घेराबंदी में नहीं घुटेंगी। वास्तव में यह अभिनय की कठिन डगर है, जिसमें छोटी सी फिसलन से पूरा दृश्य अश्लील और कामोत्तेजक हो सकता है। शिल्पा शुक्ला ऐसे दृश्यों में संयत, श्लील और प्रभावशाली रही हैं। नवोदित अभिनेता शादाब कमल ने उनका समुचित साथ दिया है। निर्देशक की सूझ-बूझ और सहयोगी कलाकारों की समझदारी से 'बीए पास' का प्रभाव बढ़ता है। जॉनी का किरदार निभा रहे दिव्येन्दु भट्टाचार्य समर्थ अभिनेता हैं। वे कम दृश्यों के छोटे किरदारों को भी नए आयाम दे देते हैं। उन्हें विश्वसनीय बना देते हैं। फिल्म में सहयोगी कलाकारों का चुनाव भी बेहतर है।  'बीए पास' सामाजिक जीवन में विमर्श के अनेक पहलुओं को छूती हुई निकल जाती है। अपनी तकनीकी टीम की मदद से निर्देशक ने फिल्म के परिवेश को रियल रखा है। यहां दिल्ली को एक अलग कोण से हम देख पाते हैं।  अवधि- 95 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: रब्बा मैं क्या करूं (1 स्टार), 1,"मुंबई (अजय ब्रह्मात्मज)।  प्रमुख कलाकार: आकाश चोपड़ा, अरशद वारसी, शक्ति कपूर, राज बब्बर, रिया सेन और हिमानी शिवपुरी निर्देशक: अमृत सागर चोपड़ा संगीत: सलीम, सुलेमान स्टार: 1 अमृत सागर चोपड़ा ने '1971' से शुरुआत की थी। इस फिल्म के न चल पाने के अनेक कारण थे, लेकिन अमृत सागर चोपड़ा की क्रिएटिव कोशिश की सभी ने सराहना की थी। 'रब्बा मैं क्या करूं' कामेडी केतड़केके साथ पेश मैरिज ड्रामा है। इसकी सराहना नहीं की जा सकती। फिल्म में सराहने योग्य केवल सागर परिवार के अभिनेता आकाश चोपड़ा हैं। उनकी प्रेजेंस आकर्षक है। वे सही स्क्रिप्ट चुनें तो संभावनाएं बढ़ेंगी।  आकाश की शादी है। उसकी शादी में तीनों मामा और अन्य रिश्तेदार आए हैं। सभी अपने-अपने हिसाब से खुशी शादीशुदा जिंदगी के टिप्स देते हैं। संयोग से तीनों मामा के विवाहेतर संबंध हैं और वे अपनी बीवियों को धोखा देने में यकीन रखते हैं। अगर यह पारिवारिक दोष है तो नायक की मां कैसे बची रह गई? बहरहाल नायक को उसके एक भाई 'भाईचारा' सिखाते हैं। इस सबक में फिर से बीवी को धोखा देने की शिक्षा है। नायक के विवाह की पृष्ठभूमि में पूरी कहानी चलती है। इस परिवार के सारे सदस्य भोंडे और अस्थिर हैं। यहां तक कि खड़ूस से दिख रहे ताऊ भी अपनी जवानी में 'भाईचारा' निभा चुके हैं। अमृत सागर चोपड़ा मामूली से विषय पर हंसाने की कोशिश में असफल रहे हैं। हालांकि फिल्म में अभिनेताओं की भीड़ है, लेकिन वे सभी दृश्यों की खानापूर्ति के लिए हैं। अकेले अरशद वारसी को फिल्म खींचने की जिम्मेदारी मिली है। वे इसे निभा नहीं पाते। नवोदित हीरो-हीरोइन में हीरो उम्मीद जगाते हैं। उनकी संवाद अदायगी स्पष्ट औच्च्च्च्छी है। अभिनय में अभी अभ्यास की जरूरत है।  अवधि- 128 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: चोर चोर सुपर चोर (2 स्टार), 2,"मुंबई (अजय ब्रह्मात्मज)। प्रमुख कलाकार: दीपक डोबरियाल, अंशुल कटारिया और प्रिया बठिजा निर्देशक: के राजेश संगीत: महेश धाकड़े स्टार: 2 मानसून में छोटी फिल्मों की बूंदाबांदी चल रही है। 'चोर चोर सुपर चोर' दिल्ली के मायापुरी इलाके के उचक्कों के नेटवर्क पर बनी फिल्म है। शुक्ला ने इन्हें पाला-पोसा और सिखाया है। उनमें से एक सतबीर को यह काम अच्छा नहीं लगता। वह कोई इज्जतदार काम करना चाहता है। अपने साथियों से अलग जिंदगी की शुरुआत करते ही उसकी नजर नीना पर पड़ जाती है। वह नीना से प्यार करने लगता है। अपने सीधेपन में वह नीना से उल्लू बनता है, पर एहसास होने पर वह उससे बड़ी चाल चलता है। अपनी चाल में वह कामयाब भी हो जाता है। पता चलता है कि सतबीर समझदार और दुनियादार है। निर्देशक के राजेश ने दिल्ली की गलियों की जिंदगी को बगैर ताम-झाम के पेश कर दिया है। फिल्म में साधारण किरदार हैं और उन सभी की छोटी-छोटी ख्वाहिशें हैं। इन ख्वाहिशों को निर्देशक ने रोचक तरीके से चित्रित किया है। फिल्म में अवांछित गाने की जगह कुछ जोरदार दृश्य जोड़े जा सकते तो फिल्म की पुख्तगी बढ़ जाती। दीपक डोबरियाल भरोसेमंद एक्टर हैं। उन्होंने स्क्रिप्ट और फिल्म की सीमाओं के बावजूद रोचकता बनाए रखी है। सहयोगी कलाकारों का चुनाव बेहतर है। सभी ने निर्देशक की मदद की है। 'चोर चोर सुपर चोर' में नयापन जरूर है, लेकिन एक कच्चापन भी है।  अवधि- 99 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: बजाते रहो (3 स्टार), 3,"मुंबई (अजय ब्रह्मात्मज) प्रमुख कलाकार : तुषार कपूर, विनय पाठक, रणवीर शौरी, रवि किशन, डौली आहलूवालिया, विशाखा सिंह निर्देशक : सशांत शाह स्टार : 3 दिल्ली में ठग रहते हैं। 'दिल्ली का ठग' से लेकर 'बजाते रहो' तक में हम उन्हें अलग-अलग रूपों में हिंदी फिल्मों में देखते रहे हैं। 'बजाते रहो' का ठग सबरवाल एक बैंक का मालिक है। वह चंद सालों में रकम बढ़ाने का झांसा देकर 15 करोड़ रुपए जमा करता है। देनदारी के समय रकम नहीं लौटा पाने की स्थिति में वह साफ मुकर जाता है। गाज एक कर्मचारी पर गिरती है। वे इस बेइज्जती को बर्दाश्त नहीं कर पाते। फिल्म की कहानी यहीं से शुरू होती है।  सबरवाल काइयां, शातिर और मृदुभाषी ठग है। फ्रॉड और झांसे के दम पर उसने अपना बिजनेस फैला रखा है। कर्मचारी का परिवार मुसीबत में आने के बाद अनोखे किस्म से बदला लेता है। परिवार के सभी सदस्य मिल कर सबरवाल को चूना लगाने की युक्ति में जुट जाते हैं। वे अपनी तिकड़मों से इसमें सफल भी होते हैं।  'बजाते रहो' मजेदार कंसेप्ट की फिल्म है, लेकिन लेखक-निर्देशक ने इस कंसेप्ट को अधिक गहराई से नहीं चित्रित किया है। उनके पास समर्थ कलाकारों की अच्छी टीम थी। फिर भी आधे-अधूरे का एहसास बना रह जाता है। किरदारों की विस्तार नहीं दिया गया है, इसलिए वे निखर और उभर नहीं पाए हैं। फिल्म का फील दिल्ली का है। भाषा, लहजा, बात व्यवहार और प्रतिक्रियाओं में 'बजाते रहो' दिल्ली की फिल्म लगती है। यह इसकी खूबी है।  कलाकारों में रवि किशन के इस अंदाज में देखना अच्छा लगता है। ऊपर से सभ्य-सुशील और अंदर से शातिर-शैतान व्यक्ति को उन्होंने अच्छी तरह पर्दे पर उतारा है। इस फिल्म की नायिका डॉली आहलूवालिया हैं। अदायगी की उनकी छटा देखते ही बनती है। अन्य कलाकारों में रणवीर शौरी, विनय पाठक, विशाखा सिंह उल्लेखनीय हैं। बृजेन्द्र काला और राजेन्दर सेठी को हम दिल्ली के किरदारों में लगातार देख रहे हैं। वे सक्षम हैं, लेकिन उन्हें अब अलग मिजाज और मेल के किरदार भी मिलने चाहिए।  'बजाते रहो' उम्दा कंसेप्ट पर बनी एक औसत फिल्म है। फिर भी विषय और अप्रोच की नवीनता से एंटरटेन करती है। कलाकारों ने स्क्रिप्ट की सीमाओं मे भी उम्दा प्रदर्शन किया है।  अवधि-107 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : इसक (2 स्टार), 2,"मुंबई [अजय ब्रह्मात्मज]। प्रमुख कलाकार : प्रतीक बब्बर, अमायरा दस्तूर, रवि किशन, मकरंद देशपांडे, नीना गुप्ता निर्देशक : मनीष तिवारी स्टार : 2 मनीष तिवारी की 'इसक' देखते समय और देख कर निकलने के बाद भी याद नहीं रहता कि फिल्म का मुख्य विषय और उद्देश्य क्या था? प्रचार और घोषणा के मुताबिक बनारस की पृष्ठभूमि में यह शेक्सपियर के 'रोमियो जूलियट' पर रची गई फिल्म है। कुछ दृश्यों में ही यह फिल्म रोमांटिक लगी है। कभी दो परिवारों के कलह तो कभी बिजनेश को लेकर चल रही छल-कपट ़ ़ ़इतना ही नहीं बनारस में दक्षिण भारतीय नक्सल नेता के नेतृत्व में लड़ा जा रहा आंदोलन ़ ़ ़कुल मिलाकर 'इसक' एक ऐसी खिचड़ी बन गई है, जो हर कौर में पिछले स्वाद को कुचल देती है। कमजोर फिल्में निराश करती हैं, लेकिन 'इसक' तो हताश करती है। क्या मिले हुए मौके को ऐसे गंवाया जा सकता है? समस्या यह है कि अभी ठीक ढंग से स्थापित नहीं हो सके विशाल भारद्वाज और अनुराग कश्यप की शैलियों की नकल में मनीष तिवारी अपनी पहली फिल्म 'दिल दोस्ती एटसेट्रा' की सादगी और गहराई भी भूल गए हैं। न तो यह फिल्म इश्क की दास्तान है और न ही दो परिवारों के झगड़े की कहानी ़ ़ ़ दाल-भात में मूसलचंद बने रवि किशन के किरदार की यही नियति होनी थी। अपने उम्दा अभिनय के बावजूद रवि किशन भी फिल्म को नहीं संभाल पाते। यह उनका काम भी नहीं था। हां,राजेश्वरी सचदेव ने प्रतिभा के दम पर एकांगी किरदार को अर्थ दे दिया है। वह दमदार अभिनेत्री हैं। अन्य कलाकार सामान्य हैं।  फिल्म के मुख्य कलाकार प्रतीक और अमायरा दस्तूर ने समान रूप से निराश किया है। प्रतीक की संवाद अदायगी इतनी गड़बड़ है कि कान लगाने पर भी ठीक से संवाद नहीं सुनाई पड़ते। दूसरे एक ही वाक्य में अल्पविराम आते हैं। यों बोलते हैं, क्यों एहसान कर रहे हों। उन्होंने किरदार पर कोई मेहनत नहीं की है। नायिका उनसे बीस इसलिए ठहरती हैं कि उन्होंने थोड़ी मेहनत की है। कुछ दृश्यों में ही उन्हें इस मेहनत का फल मिला है।  फिल्म का गीत-संगीत बेहतर है। उसके आनंद के लिए फिल्म देखने की जरूरत नहीं है। किसी ने सही प्रतिक्रिया दी कि उन्हें यूट्यूब पर देख लें।  अवधि-148 मिनटमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: नशा (1 स्टार), 1,"मुंबई, (दुर्गेश सिंह) प्रमुख कलाकार : पूनम पांडे और शिवम निर्देशक : अमित सक्सेना  संगीत : सचिन कुलकर्णी स्टार : 1 कब इन फिल्मकारों के दिमाग पर लगा ताला खुलेगा और कब कोई अलीबाबा आकर चालीस चोरों को ले जाने की बजाय इनकी समझ को अपने साथ ले जाएगा। पूनम पांडे की नशा जैसा कि जग जाहिर है किन वजह से सुर्खियों में हैं, ठीक उसी वजह को एनकैश कराने के लिए बनाई गई फिल्म है। फिल्म पंचगनी में शूट की गई है और एक स्कूल टीचर और उसके स्टूडेंट के बीच फैंटेसी को कहानी में तब्दील करने की कोशिश में कहीं की नहीं रही है।  गर्मी की छुट्टियां गर्मी की छुट्टी नहीं लगती और पंचगनी के उस स्कूल में पढ़ने वाले स्टूडेंट इस दुनिया के नहीं लगते। निर्देशक अमित सक्सेना की जिस्म इससे कई गुना अच्छी फिल्म थी। यहीं अनुभव का फर्क भी दिखता है। विशेष फिल्म्स की पेशकश जिस्म में कहानी से लेकर संगीत के हर पक्ष में कुछ कहा या कहने की कोशिश की गई है लेकिन इस फिल्म में ऐसा कुछ भी नहीं होता है। फिल्म में पूनम पांडे लीड में है और पूरी फिल्म उन्हीं को ध्यान में रखकर बनाई गई है। लेकिन सब कुछ कहीं न कहीं सॉफ्ट पॉर्न जैसा लगता है।  पूनम पांडे के अभिनय की तो बात ही न की जाए बेहतर है। लेकिन उन्हें साम, दाम, दंड, और भेद चाहे जैसे बॉलीवुड में तो एंट्री मिल गई लेकिन अभिनेता शिवम को आने वाले दिनों में अपने करियर पर और भी फोकस करना होगा। फिल्म का एक भी गाना ऐसा नहीं है जो आपकी जुबान पर चढ़ सके। कुल मिलाकर नशा एक औसत फिल्म है जो बॉलीवुड की सालों से चली आ रही बासी और सड़ चुकी देहगाथा को एक कदम आगे बढ़ाने का काम करती है। मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : शिप ऑफ थीसियस (3.5 स्टार), 3.5,"मुंबई,(अजय ब्रह्मात्मज) प्रमुख कलाकार : नीरज कवि, आईदा एल्काशेफ, विनय शुक्ला, सोहम शाह निर्माता : आनंद गांधी  संगीत : नरेन चंदावरकर  स्टार : 3.5 आनंद गांधी की 'शिप ऑफ थीसियस' अवांगार्द फिल्म है। उन्होंने जीवन के कुछ पहलुओं को दार्शनिक अंदाज में पेश करने के साथ प्रश्न छोड़ दिया है। यह प्रश्न मनुष्य के जीवन,जीजिविषा और अनुत्तरित प्रसंगों को टच करता है। फिल्मों में कला की अपेक्षा रखने वाले दर्शकों के लिए किरण राव की यह कलात्मक सौगात है। दृश्यबंध और संरचना, शिल्प और मू‌र्त्तन एवं प्रस्तुति में आनंद गांधी हिंदी आर्ट फिल्म निर्देशकों की परंपरा से जुड़ते हैं। उनकी यह साहसिक कोशिश प्रशंसनीय है, क्योंकि फिलहाल हिंदी सिनेमा 'एंटरटेनमेंट एंटरटेनमेंट एंटरटेनमेंट' का पर्याय बन चुका है। आनंद गांधी ने बीच की राह चुनने का प्रयत्न नहीं किया है। अपनी शैली में वे कलाप्रवृत्त हैं। दर्शकों को रिझाने या बहलाने के लिए इस फिल्म में कुछ भी नहीं है। मूलत: तीन कहानियों को एक सूत्र से जोड़ती यह फिल्म मानव की अस्मिता, अस्तित्व और अस्तित्ववादी प्रश्नों से जूझती है। आलिया, मैत्रेय और नवीन की कहानी हम देखते हैं। फिल्म के अंत में पता चलता है कि पात्र तो और भी हैं, जिनकी कहानियां अनसुनी रह गई। नित बदल रहे इस संसार में मनुष्य भी तो बदल रहा है। थिर कुछ भी नहीं है,लेकिन सब कुछ अस्थिर भी नहीं है। थीसियस के जहाज का पुर्जा-पुर्जा बदल देने के बाद यह सवाल उठा था कि क्या यह अब भी थीसियस का जहाज है और क्या उन सभी पुर्जो को जोर नया जहाज बना दिया जाए तो वह थीसियस का ही जहाज होगा? हम अपने जीवन में भाव, विचार और अंग प्रत्यारोपण करते हैं। क्या हम इस प्रक्रिया के बाद वही के वही रहते हैं या कोई नया स्वरूप ले लेते हैं? यदि नया स्वरूप लेते हैं तो क्या उसे मूल की संज्ञा दी जा सकती है? आनंद गांधी की 'शिप ऑफ थीसियस' तेज रफ्तार दृश्यों के आदी दर्शकों को पसंद नहीं आएगी। इस फिल्म के रसास्वादन के लिए धैर्य और समर्पण आवश्यक है। 'फास्ट एंड फन' केशौकीन दर्शकों को भी यह फिल्म देखनी चाहिए कि स्लो, स्थिर और सौंदर्य के मिश्रण से सृजित कृति कैसा आनंद देती है? अवधि -140 मिनट ***1/2 साढ़े तीन स्टारमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: डी डे (2.5 स्टार), 2.5 ,"मुंबई [अजय ब्रह्मात्मज]। प्रमुख कलाकार: ऋषि कपूर, इरफान, अर्जुन रामपाल, आकाश दहिया, हुमा कुरैशी, श्रुति हसन, केके रैना, संदीप कुलकर्णी, नासिर  निर्देशक: निखिल आडवाणी  निर्माता: मनीषा आडवाणी, अरुणा रंगाचारी, विवेक भोजवानी, निखिल  संगीत: शंकर-एहसान-लॉय  स्टार: 2.5  निखिल आडवाणी की 'डी डे' राष्ट्रीय स्वप्न और भारत का पलटवार के तौर पर प्रचारित की गई है। पड़ोसी देश में छिपे एक मोस्ट वांटेड आतंकवादी को जिंदा भारत लाने की एक फंतासी रची गई है। इस फंतासी में चार मुख्य किरदार भारतीय हैं। वे पाकिस्तान के कराची शहर से आतंकवादी इकबाल उर्फ गोल्डमैन को भारत लाने में जिंदगी और भावनाओं की बाजी लगा देते हैं। उनकी चाहत, मोहब्बत और हिम्मत पर फख्र होता है, लेकिन फिल्म के अंतिम दृश्यों में इकबाल के संवादों से जाहिर हो जाता है है कि फिल्म के लेखक-निर्देशक की सोच क्या है? फिल्म की शुरुआत शानदार है, लेकिन राजनीतिक समझ नहीं होने से अंत तक आते-आते फिल्म फिस्स हो जाती है।  अमेरिकी एंजेंसियों ने मोस्ट वांटेड ओसामा बिन लादेन को मार गिराया और उसके बाद उस पर एक फिल्म बनी 'जीरो डार्क थर्टी'। भारत के मोस्ट वांटेड का हमें कोई सुराग नहीं मिल पाता, लेकिन हम ने उसे भारत लाने या उस पर पलटवार करने की एक फंतासी बना ली और खुश हो लिए। भारत का मोस्ट वांटेड देश की व‌र्त्तमान हालत पर क्या सोचता है? यह क्लाइमेक्स में सुनाई पड़ता है। निश्चित ही यह लेखक-निर्देशक ने तय किया है कि इकबाल क्या बोलेगा? बोलते-बोलते वह बरखा, राजदीप और अर्णब जैसे राजनीतिक टीवी पत्रकारों का भी नाम लेता है। यहां आकर पूरी कोशिश हास्यास्पद और लचर हो जाती है। गनीमत है कि वह वहीं रूक गया। वह यह भी कह सकता था कि फिर मुझ पर एक फिल्म बनेगी और सारे फिल्म समीक्षक रिव्यू लिखेंगे।  'डी डे' एक फंतासी है। भारत के मोस्ट वांटेड को पकड़ कर भारत लाने का राष्ट्रीय स्वप्न (?) निर्देशक निखिल आडवाणी ने फिल्म में पूरा कर दिया है। इस मिशन के लिए रॉ की तरफ से चार व्यक्ति नियुक्त किए जाते हैं। चारो लंबे अर्से से कराची में हैं। वे मोस्ट वांटेड को घेरने और करीब पहुंचने की यत्‍‌न में लगे हैं। अखबार की खबरों को थोड़े उलटफेर से दृश्यों और घटनाओं में बदल दिया गया है। उनमें इन चारों व्यक्तियों को समायोजित किया गया है। कैसा संयोग है कि भारतीय रॉ एजेंट विदेशों में सीक्रेट मिशन पर जाते हैं तो पाकिस्तानी लड़कियों से प्रेम करने लगते हैं। यहां तो कथाभूमि ही पाकिस्तान की है। दोनों नायक प्रेम करते हैं। एक का तो पूरा परिवार बस जाता है और दूसरा एक तवायफ से प्रेम करने लगता है। अपने मिशन में भी वे मोहब्बत को नहीं भूलते। मिशन और इमोशन के द्वंद्व में उलझा कर उनसे एक्टिंग करवाई गई है। इरफान, अर्जुन रामपाल, श्रीस्वरा और श्रुति हसन ने लेखक-निर्देशक की दी इस जिम्मेदारी को बखूबी निभाया है। उनके उम्दा अभिनय से ही फिल्म की थीम को नुकसान पहुंचा है, क्योंकि इस स्पाई थ्रिलर में जबरदस्ती रोमांस, कमिटमेंट और प्रेम थोपा गया है। हुमा कुरेशी इसलिए कमजोर पड़ी हैं कि उन्हें इस मिशन में किसी से मोहब्बत करते नहीं दिखाया गया है। उनकी पहले ही शादी करवा इी गई है और बताया गया है कि ड्यूटी की वजह से उनका दांपत्य खतरे में है।  'डी डे' ऐसी उलझनों की वजह से साधारण फिल्म रह गई है। इस साधारण फिल्म में इरफान, अर्जुन रामपाल और अन्य उम्दा कलाकारों की प्रतिभा की फिजूलखर्ची खलती है। सवाल उठता है कि केवल मोस्ट वांटेड को भारत लाने की कहानी दर्शकों को पसंद नहीं आती क्या? लेखक-निर्देशक की दुविधा ही फिल्म को कमजोर करती है।  अवधि-150 मिनट  ** 2.5 ढाई स्टार मोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू: भाग मिल्खा भाग (4 स्टार), 4 ,"मुंबई (अजय ब्रह्मात्मज)। प्रमुख कलाकार: फरहान अख्तर, सोनम कपूर, मीशा शाफी  निर्देशक: राकेश ओमप्रकाश मेहरा  निर्माता: राकेश ओमप्रकाश मेहरा  संगीत: शंकर-एहसान-लॉय  स्टार: 4  दर्शकों को लुभाने और थिएटर में लाने का दबाव इतना बढ़ गया है कि अधिकांश फिल्म अपनी फिल्म से अधिक उसके लुक, पोस्टर और प्रोमो पर ध्यान देने लगी हैं। इस ध्यान में निहित वह झांसा होता है, जो ओपनिंग और वीकएंड कलेक्शन केलिए दर्शकों को थिएटरों में खींचता है। राकेश ओमप्रकाश मेहरा पर भी दबाव रहा होगा,लेकिन अपनी पीढ़ी के एक ईमानदार फिल्म मेकर के तौर पर उन्होंने लुक से लेकर फिल्म तक ईमानदार सादगी बरती है। स्पष्ट है कि यह फिल्म मिल्खा सिंह की आत्मकथा या जीवनी नहीं है। यह उस जोश और संकल्प की कहानी है, जो कड़ी मेहनत, इच्छा शक्ति और समर्पण से पूर्ण होती है। 'भाग मिल्खा भाग' प्रेरक फिल्म है। इसे सभी उम्र के दर्शक देखें और अपने अंदर के मिल्खा को जगाएं। मिल्खा सिंह को हम फ्लाइंग सिख के नाम से भी जानते हैं। उन्हें यह नाम पाकिस्तान के राष्ट्रपति अयूब खान ने दिया था। किस्सा यह है कि बंटवारे के बाद के कलुष को धोने के साथ प्रेम और सौहा‌र्द्र बढ़ाने के उद्देश्य से जवाहरलाल नेहरू और अयूब खान ने दोनों देशों के बीच खेल स्पर्धा का आयोजन किया था। अतीत के दंश की वजह से मिल्खा सिंह ने पहले पाकिस्तान जाने से मना कर दिया था, लेकिन नेहरु के आग्रह पर वे पाकिस्तान गए। इस यात्रा में ही उनके मन का संताप कम हुआ। बचपन के दोस्त का यह कथन की इंसान नहीं, हालात बुरे होते हैं ़ ़ ़ मिल्खा के मन के विकार को धोता है। फिल्म की शुरुआत में ही हम देखते हैं कि अतीत के इसी दंश के कारण मिल्खा सिंह रोम ओलंपिक में पदक नहीं जीत पाए। हो सकता है कि यह मिल्खा सिंह के जहन में आया बाद का खयाल हो या राकेश ओमप्रकाश मेहरा और प्रसून जोशी उनकी हार को भी संगत बनाने की कोशिश कर रहे हों। बहरहाल, हम मिल्खा सिंह के जोश और जज्बे से प्रेरित होते हैं। गौर करें तो मिल्खा सिंह आजादी के बाद के उन युवकों के प्रतिनिधि हैं, जो नेहरू युग के सपनों के साथ अलक्षित लक्ष्य की तरफ बढ़ते हैं। फिल्म के अनुसार पहले बीरो, फिर दूध और अंडे, उसके बाद इंडियन टीम के ब्लेजर के लिए मिल्खा सिंह अपनी जिंदगी के एक-एक पड़ाव को पार करते हैं। इस यात्रा में बहन इसरी ही हमेशा मौजूद है। मिल्खा सिंह की बहन इसरी का भावोद्रेक कई दृश्यों में आंखों को नम करता है। इसरी की बेचारगी और खुशी से हमारा भी गला रुंधता है। मिल्खा सिंह के फौजी जीवन में आए दोनों कोच और वह मु‌र्च्छला उस्ताद ़ ़ ़प्रकाशराज ने इस भूमिका में अभिनय के उस्ताद नजर आते हैं। दोनों कोच का मिल्खा के प्रति अद्भुत और नि:स्वार्थ समर्पण अनुकरणीय है। खिलाड़ी के पास सोच होती है, सोच ही उसे तपने और ढलने का सांचा देता है। प्रसून जोशी ने बहुत खूबसूरती और प्रभावशाली तरीके से देश के बंटवारे को फिल्म में गूंथा है। धावक मिल्खा सिंह की दौड़ की जीत-हार के साथ-साथ जिंदगी भी चलती रहती है। प्रसून जोशी ने फ्लैशबैक और फिर उसमें फ्लैशबैक के शिल्प से कहानी को रोचक आयाम दिए हैं। मिल्खा के चरित्र में हमारी रुचि बनी रहती है। हम उसकी जीत की कामना करते हैं, लेकिन बाकी चीजें भी जानना चाहते हैं। लेखक-निर्देशक ने इन चाहतों को छोटे-छोटे दृश्यों, संबंधों और प्रतिक्रियाओं से पूरा किया है। इस फिल्म के सहयोगी कलाकारों का जिक्र पहले करें। मिल्खा के जिंदगी के जरूरी किरदार बहन, दोनों कोच, बीरो और अन्य दोस्त आदि फिल्म के लिए भी जरूरी बन गए हैं। इन किरदारों को दिव्या दत्ता, पवन मल्होत्रा, योगीराज सिंह, प्रकाश राज आदि ने मू‌र्त्त कर दिया है। खास कर दिव्या दत्ता और पवन मल्होत्रा की संलग्नता दूरगामी प्रभाव डालती है। सचमुच दोनों अभिनेता किसी भी उम्र, मिजाज और समुदाय के चरित्र को जिंदगी दे देते हैं। फरहान अख्तर ने इस फिल्म से अपनी पीढ़ी के कलाकारों के सामने नया मानदंड स्थापित कर दिया है। वास्तविक या काल्पनिक किरदारों के लिए कलाकार की मेहनत और समर्पण का यह नया बेंच मार्क है। फरहान अख्तर ने मिल्खा के बाह्य रूप के साथ आंतरिक कसावट को भी आत्मसात किया है। वे शुरु से आखिर तकमिल्खा सिंह बने रहे हैं। बाल मिल्खा बने कलाकार ने उनके लिए उचित जमीन तैयार की है। 'भाग मिल्खा भाग' मुख्य रूप से ट्रैक, स्टेडियम, दौड़ और खेल संबंधी अन्य दृश्यों की ही रचती है। कैमरामैन बिनोद प्रधान ने दृश्यों के कोण चुनते और उनके छायांकन में सृजनात्मक कल्पना का परिचय दिये है। हम विस्मित होते हैं कि कैमरे कैसे और कहां-कहां रखे जा सकते हैं। गीत-संगीत फिल्म के थीम के अनुरूप है। कुछ गीत यों सुनने में साधारण लग रहे थे, लेकिन दृश्यों के साथ आने पर वे उपयुक्त भाव जगाते हैं। मिल्खा के द्वंद्व और उत्साह को भी प्रसून जोशी ने प्रेरक शब्द दिए हैं।  'भाग मिल्खा भाग' नेहरू युग के एक महत्वाकांक्षी युवक के सामने सपने की दास्तान है, जिसे राकेश ओमप्रकाश मेहरा ने बखूबी उस दर्शक के परिवेश और समाज के साथ प्रस्तुत किया है। यह फिल्म किशोर और युवा दर्शकों को अवश्य देखनी-दिखानी चाहिए।  अवधि - 187 **** चार स्टारमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
फिल्म रिव्यू : लुटेरा (4.5 स्टार), 4.5 ,"मुंबई। संगीत : अमित त्रिवेदी स्टार : 4.5 आप किसी भी पहलू से 'लुटेरा' का उल्लेख करें। आप पाएंगे कि चाहे-अनचाहे उसकी मासूमियत और कोमलता ने आप को भिगो दिया है। इस प्रेम कहानी का धोखा खलता जरूर है,लेकिन वह छलता नहीं है। विक्रमादित्य मोटवानी ने अमेरिकी लेखक ओ हेनरी की कहानी 'द लास्ट लीफ' का सहारा अपनी कहानी कहने के लिए लिया है। यह न मानें और समझें कि 'लुटेरा' उस कहानी पर चित्रित फिल्म है। विक्रम छठे दशक के बंगाल की पृष्ठभूमि में एक रोचक और उदास प्रेम कहानी चुनते हैं। इस कहानी में अवसाद भी है,लेकिन वह 'देवदास' की तरह दुखी नहीं करता। वह किरदारों का विरेचन करता है और आखिरकार दर्शक के सौंदर्य बोध को उष्मा देता है। अपनी दूसरी फिल्म में ही विक्रम सरल और सांद्र निर्देशक होने का संकेत देते हैं। ठोस उम्मीद जगाते हैं।फिल्म बंगाल के माणिकपुर में दुर्गा पूजा के समय के एक रामलीला के आरंभ होती है। बंगाली परिवेश,रोशनी और संवादों से हम सीधे बंगाल पहुंच जाते हैं। विक्रम बहुत खूबसूरती से बगैर झटका दिए माणिकपुर पहुंचा देते हैं। फिल्म की नायिका पाखी रायचौधरी (सोनाक्षी सिन्हा)को जिस तरह उसके पिता वात्सल्य के साथ संभाल कर कमरे में ले जाते हैं,लगभग वैसे ही दर्शकों को संभालते हुए विक्रम अपनी फिल्म में ले आते हैं। आप भूल जाते हैं कि थोड़ी देर पहले थिएटर में आने के समय तक आप 2013 की यातायात समस्याओं को झेल रहे थे। याद भी नहीं रहता कि आप की जेब में मोबाइल है और आप को बेवजह देख लेना चाहिए कि कहीं कोई मैसेज तो नहीं आया है।फिल्म सीधे बंगाल की धरती पर विचरती है। हम इस समाज और इसके किरदारों को सत्यजित राय की अनेक फिल्मों में देख चुके हैं। विक्रम यहां सत्यजित राय की शैली का युक्तिपूर्ण और सामयिक इस्तेमाल कर अपने किरदारों को पेश कर देते हैं। फिर उनके हिंदी संवादों से हम हिंदी फिल्मों की सिनेमाई दुनिया में आ जाते हैं। 'लुटेरा' का पीरियड और परिवेश चुभता नहीं है। निश्चित ही इसके लिए फिल्म के प्रोडक्शन डिजायनर और कॉस्ट्यूम डिजायनर समत अन्य तकनीशियनों को भी धन्यवाद देना होगा कि उनकी काबिलियत से यह फिल्म संपूर्णता को छूती नजर आती है।फिल्म में पाखी के पिता भीलों के राजा की कहानी सुनाते हैं,जिसकी जान तोते में बसती थी। पाखी की जान का रिश्ता पत्ती से बन जाता है। फिल्म का यह रोचक दृष्टांत है। पाखी के शांत और सुरम्य जीवन में किसी मोहक राजकुमार की तरह वरूण (रनवीर सिंह) प्रवेश करता है। अचानक पाखी के मन की की थिर झील में हिलोरें उठने लगती हैं। भावनाओं की कोमल कोपलें फूटती हैं। वरूण भी इस प्रेम को स्वीकार करता है। पाखी के पिता को भी वरूण अपनी बेटी के लिए होनहार और उपयुक्त लगता है।दोनों के परिणय सूत्र में बंधने-बांधने की तैयारियां शुरू होती हैं कि ़ ़ ़इस कि के बाद फिल्म मोड़ लेती है। यहां से विक्रम कहानी और चरित्रों को अलग दिशा और उठान में जाते हैं। उन्होंने दोनों प्रमुख कलाकारों के साथ बाकियों को भी हुनर दिखाने के अवसर दिए हैं।विक्रम की 'लुटेरा' सोनाक्षी सिन्हा और रनवीर सिंह के करियर की उल्लेखनीय फिल्म रहेगी। इन दिनों फिल्मों की तमाम प्रतिभाएं कथित मनोरंजन की भेड़चाल में छीजती जा रही हैं। यहां एक फिल्म में दो युवा प्रतिभाओं को अपनी प्रतिभा की सधनता दिखाने का मौका मिला है। गौर करें तो रनवीर सिंह अपनी पिछली फिल्मों के चरित्रों के मिजाज के विस्तार में हैं,लेकिन इस बार उनका चरित्र जटिल और द्वंद्व में उलझा है। रनवीर ने अत्यंत सहजता से वरूण उर्फ नंदू उर्फ आत्मानंद त्रिपाठी के चरित्र को निभाया है। सोनाक्षी सिन्हा के बारे में धारणा रही है कि पॉपुलर स्टारों के सहारे वह बॉक्स ऑफिस की बेजोड़ हीरोइन रही हैं। उनके आलोचक भी स्वीकार करेंगे कि उन्होंने 'लुटेरा' में अपनी अनछुई और अनजान प्रतिभा को उजागर किया है। विक्रम की फिल्म ने उन्हें तराशा और तपाया है। सोनाक्षी ने पाखी को जिया है। अन्य कलाकार भी उल्लेखनीय हैं।पाखी के जमींदार पिता के रूप में बरूण चंदा उल्लेखनीय हैं। हिंदी फिल्मों में किरदारों के बारे में बताने के लिए कुछ सीन खर्च करने पड़ते हैं। बरूण दा की उपस्थिति मात्र से उन दृश्यों की बचत हो गई है। आदिल हुसैन फिर से प्रभावशाली भूमिका में नजर आते हैं। आरिफ जकारिया,दिब्येन्दु भट्टाचार्य,विक्रांत मैसी और दिव्या दत्ता अपेक्षाकृत छोटी और जरूरी भूमिकाओं में संग योगदान करते हैं। इस फिल्म की एक प्रासंगिक खासियत है। फिल्म देखते समय आप ने संवादों पर धान ही नहीं दिया होगा। फिल्म में डॉयलॉगबाजी नहीं है। सारे भाव-अनुभाव सहज शब्दों में संप्रेषित होते हैं। संवाद लेखक अनुराग कश्यप का योगदान सराहनीय है। साथ ही फिल्म के एक खास दृश्य में बाबा नागार्जुन की कविता 'अकाल और उसके बाद' का युक्तिगत उपयोग उसे हिंदी मिजाज देता है। सभी भाषाओं में दो किरदारों को भाव की एक ही जमीन पे लाने के लिए लेखक-निर्देशक कविताओं का इस्तेमाल करते रहे हें। हिंदी फिल्मों में भी हम अंग्रेजी की कविताएं या अशआर सुनते रहे हैं। अनुराग कश्यप ने बाबा नागार्जुन की की कविता 'कई दिनों तक चूल्हा रोया,चक्की रही उदास' से पाखी और वरूण के बीच प्रेम का संचार कराया है। बाबा की कविता के इस्तेमाल के लिए टीम लुटेरा को अतिरिक्त बधाई।फिल्म के गीत-संगीत और सिनेमैटोग्राफी का जिक्र होना ही चाहिए। अमित त्रिवेदी और अमिताभ भट्टाचार्य की जोड़ी ने भावपूर्ण और परिवेशात्मक संगीत देता है। केवल मोनाली ठाकुर के स्वर में 'संवार' की 'सवार' ध्वनि खलती है। फोटोग्राफी में महेंद्र शेट्टी के सटीक एंगल और विजन से फिल्म की खूबसूरती बढ़ गई है। और हां फिल्म के निर्माताओं को धन्यवाद कि उन्होंने ऐसे विध्वंयात्मक मनोरंजन के दौर में विक्रमादित्य की सोच को संबल दिया।अवधि-187 मिनट**** 1/2 साढ़े चार स्टारअजय ब्रह्मात्मजमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
मूवी रिव्यू: रांझणा (4 स्टार),2.5,"मुंबई। अगर आप छोटे शहरों, कस्बों और गांवों में नहीं रहे हैं तो 'रांझणा' का कुंदन बेवकूफ और बच्चा लगेगा। उसके प्रेम से आप अभिभूत नहीं होंगे। 21वीं सदी में ऐसे प्रेमी की कल्पना आनंद राय ही कर सकते थे। उसके लिए उन्होंने बनारस शहर चुना। मुंबई और दिल्ली के गली-कूचों में भी ऐसे प्रेमी मिल सकते हैं, लेकिन वे ऊिलहाल सिनेमा की नजर के बाहर हैं। बनारस को अलग-अलग रंग-ढंग में फिल्मकार दिखाते रहे हैं। 'रांझणा' का बनारस अपनी बेफिक्री, मस्ती और जोश के साथ मौजूद है। कुंदन, जोया, बिंदिया, मुरारी, कुंदन के माता-पिता, जोया के माता-पिता और बाकी बनारस भी गलियों, मंदिरों, घाट और गंगा के साथ फिल्म में प्रवहमान है। 'रांझणा' के चरित्र और प्रसंग के बनारस के मंद जीवन की गतिमान अंतर्धारा को उसकी चपलता के साथ चित्रित करते हैं। सिनेमा में शहर को किरदार के तौर पर समझने और देखने में रुचि रखने वाले दर्शकों के लिए 'रांझणा' एक पाठ है। फिल्म में आई बनारस की झलक सम्मोहक है।  'रांझणा' कुंदन और जोया की अनोखी असमाप्त प्रेम कहानी है। बचपन में ही कुंदन की दुआ जोया की नमाज में पूरी होती दिखती है। पहली झलक में ही जोया उसे प्रिय लगने लगती है। उम्र बढ़ने के साथ 16 थप्पड़ों के बाद भी कुंदन उसे रिझा नहीं पाता तो भावावेश में उसके सामने कलाई काट लेता है। किशोरी जोया उसके भावातिरेक को समझ नहीं पाती। वह उसके गले लग जाती है। कुंदन के एकतरफा प्यार के लिए यह स्वीकृति है, जबकि जोया की अनायास प्रतिक्रिया.. बहरहाल, खबर जोया के पिता तक पहुंचती है। जोया पहले अपनी फूफी के पास अलीगढ़ भेज दी जाती है। वहां से आगे की पढ़ाई के लिए वह जेएनयू चली जाती है। इधर बनारसी आशिक अपनी जोया के इंतजार में दिन गुजार रहा है। जेएनयू से जोया लौटती है तो फिर से मुलाकातें होती हैं। जोया बातों ही बातों में उसे अपने जेएनयू के प्रेमी के बारे में बता देती है। यहां से 'रांझणा' हिंदी फिल्मों की आम प्रेम कहानी नहीं रह जाती है।  कबीर से लेकर अनेक कवियों ने प्रेम, प्यार, मोहब्बत की भावनाओं को अलग-अलग रूपों और शब्दों में व्यक्त किया है। कुंदन के प्रेम के लिए कबीर की यह पंक्ति उचित होगी, 'प्रेम पियाला जो पिए, शीश दक्षिणा देय।' कुंदन अपनी जोया के लिए किसी हद तक जा सकता है। दुनियावी अर्थो में वह व्यावहारिक और समझदार नहीं है। उसे तो जोया के प्यार की धुन ल“ी है। वह उसी में रमा रहता है। अपने दोस्त मुरारी को मुसीबतों में डालता है और बचपन की दोस्त बिंदिया के प्रेम की परवाह नहीं करता। जोया को हासिल करना उसका लक्ष्य नहीं है। उसके प्रेम के विचित्र लक्षण हैं। उसका दिल सीने के बीच में अटक गया है, इसलिए उसे बाएं या दाएं दर्द महसूस नहीं होता।  आनंद राय ने बहुत खूबसूरती और सोच से कुंदन के चरित्र को गढ़ा है। बाकी किरदारों में भी उनकी सोच झलकती है, लेकिन कुंदन अप्रतिम है। कुंदन के स्वभाव को समझने के लिए इस नाम के शाब्दिक और लाक्षणिक अर्थ को भी समझना होच्च। हिंदी फिल्मों में नायक का इतना उपयुक्त नाम लंबे समय के बाद सुनाई पड़ा है। यह नाम ही उसके चरित्र का बखान कर देता है। 'तपे सो कुंदन होय'.. पवित्र धातु सोना भी आग में तपने के बाद कुंदन कहलाता है। इस लिहाज से नायक वर्तमान समाज में प्यार में तपा कुंदन है। वह अपने व्यवहार और कार्य से इसे सिद्ध करता है। 'रांझणा' की प्रेमकहानी शब्दों में नहीं बांधी जा सकती, क्योंकि कुंदन, जोया, अकरम, मुरारी, बिंदिया समेत अन्य किरदारों के भावोद्रक और अभिव्यक्ति का वर्णन मुश्किल है। फिल्म देख कर ही उन्हें समझा जा सकता है। रसास्वादन लिया जा सकता है।  जेएनयू के छात्र जीवन, राजनीति और अकरम के चरित्र में आनंद राय ने सरलीकरण से काम लिया है। छात्र राजनीति और जेएनयू के छात्र जीवन से वाकिफ दर्शकों के लिए ये घटनाएं अपेक्षाकृत सिनेमाई आजादी के सहारे गढ़ी गई है। आनंद राय का उद्देश्य छात्र राजनीति में गहरे उतरना भी नहीं था। उन्होंने एक संदर्भ लिया है, लेकिन उसके विवरण और चित्रण में वे धारणाओं पर निर्भर रहे हैं। फिल्म का यह प्रसंग थोड़ा खिंचता भी है, लेकिन काल्पनिक और अवास्तविक होने के बावजूद 'रांझणा' की मूल कहानी को प्रभावकारी बना देता है। इन दृश्यों में ही बनारस का पंडितपुत्र सघन प्रेमी के रूप में उभरता है। प्रेम में तपता और फिर कुंदन की तरह दमकता है।  कुंदन की भूमिका में धनुष का चुनाव आनंद राय की सबसे बड़ी कुशलता है। धनुष की निर्मल और स्वच्छ अभिनय कुंदन के किरदार को प्रिय और विश्वसनीय बना देता है। सोनम कपूर अपनी सीमाओं में बेहतरीन अभिनय कर पाई हैं। पटकथा और निर्देशक की मदद मिली है। मुरारी और बिंदिया की छोटी भूमिकाओं में आए मोहम्मद जीशान अयूब और स्वरा भास्कर इस फिल्म को आवश्यक बनारसी कलेवर देते हैं। कुमुद मिश्रा और विपिन शर्मा भी उल्लेखनीय योगदान करते हैं।  'रांझणा' के गीत-संगीत में बनारस की लय है। इरशाद कामिल ने “ीतों में अमीर खुसरो की शैली में मुकरियों और पहेलियों का भावपूर्ण प्रयोग किया है। ध्यान से सुनें तो “ीतों के भाव मर्मस्पर्शी और अर्थपूर्ण हैं। ए आर रहमान ने अपनी धुनों और ध्वनियों में विषय के अनुकूल प्रयोग और आयोजन किया है। 'रांझणा' के लेखक हिमांशु शर्मा को अतिरिक्त धन्यवाद। उन्होंने बनारस के रंग, तंज, तेजाबी प्रवृति और चरित्रों को दृश्यों ,शब्दों और संवादों में तीक्ष्णता से उतारा है। अवधि-141 मिनट **** चार स्टार  -अजय ब्रह्मात्मजमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
मूवी रिव्यू: घनचक्कर (3.5 स्टार),2.5,"मुंबई। जब भी कोई निर्देशक अपनी बनाई लीक से ही अलग चलने की कोशिश में नई विधा की राह चुनता है तो हम पहले से ही सवाल करने लगते हैं-क्या जरूरत थी? हमारी आदत है न तो हम खुद देखी हुई राह छोड़ते हैं और न अपने प्रिय फिल्मकारों की सोच, शैली और विषय में कोई परिव‌र्त्तन चाहते हैं। राजकुमार गुप्ता की 'घनचक्कर' ऐसी ही शंकाओं से घिरी है। उन्होंने साहसी कदम उठाया है और अपने दो पुराने मौलिक प्रयासों की तरह इस बार भी सफल कोशिश की है? कॉमेडी का मतलब हमने बेमतलब की हंसी या फिर स्थितियों में फंसी कहानी ही समझ रखा है। 'घनचक्कर' 21वीं सदी की न्यू एज कामेडी है। किरदार, स्थितियों, निर्वाह और निरूपण में परंपरा से अलग और समकालीन 'घनचक्कर' से राजकुमार गुप्ता ने दर्शाया है कि हिंदी सिनेमा नए विस्तार की ओर अग्रसर है। सामान्य सी कहानी है। मराठी संजय आत्रेय इमरान हाशमी और नीतू विद्या बालन पति-पत्‍‌नी हैं। दोनों की असमान्य शादी है। उसकी वजह से उनमें अनबन बनी रहती है। दोनों एक-दूसरे की ज्यादतियों को बर्दाश्त करते हुए दांपत्य का निर्वाह कर रहे हैं। उनके बीच प्रेम और भरोसा भी है। रोज के सवालों और जवाबों से वे उकताए नजर नहीं आते। मराठी पति थोड़ा आलसी और ढीले किस्म का आरामतलब व्यक्ति है,जबकि पंजाबन पत्‍‌नी फैशनेबल और हाइपर है। ताले और सेफ खोलने में उस्ताद संजय उर्फ संजू को एक ऑफर मिलता है, जिसमें चोरी की रकम से 10 करोड़ उसे मिल जाएगा। बेहतर जीवन की उम्मीद में बीवी की रजामंदी से संजू चोरी करता है। पंडित राजेश शर्मा और इदरीस नमित दास उसका सहयोग और साथ लेते हैं। तय होता है कि चोरी की रकम तीन महीनों तक छिपा दी जाए। जब सब कुछ शांत हो जाए तो फिर हिस्से का बंटवारा कर लिया जाए। इस सहमति के बाद एक एक्सीडेंट में संजू की याददाश्त चली जाती है। संजू को याद नहीं आता कि सूटकेश कहां रख है। उधर पंडित और इदरीस को लगता है कि संजू के मन में खोट आ गया है। इन सबसे अलग नीतू अपनी फैंटेसी की दुनिया में रहती है। यहीं से कहानी शुरू होती है और एक जबरदस्त ट्रिवस्ट के साथ खत्म होती है। राजकुमार गुप्ता की तारीफ करनी होगी कि उन्होंने कहानी के सस्पेंस को उसके खुलने तक बनाए रखा है। कहानी की गति कभी धीमी और कभी तेज जरूर होती है, लेकिन निर्देशक की पकड़ नहीं छूटी है। उन्हें इमरान हाशमी और विद्या बालन का भरपूर सहयोग मिला है। दोनों कलाकार अंत तक अपने किरदारों में रहे हैं। पिछली फिल्मों की लगातार सफलता और खास छवि एवं ख्याति के बावजूद दोनों कलाकारों द्वारा 'घनचक्कर' का चयन उल्लेखनीय साहसिक कदम है। इमरान हाशमी ने अपनी छवि से भिन्न एक कमजोर, सिंपल और पड़ोसी किरदार को शिद्दत से निभाया है। यही बात विद्या बालन के बारे में भी कही जा सकती है। उन्होंने नीतू को पर्दे पर उसकी खासियतों के साथ पेश किया है। नीतू की भावमुद्राओं में वह सफल रही हैं। पंजाबी लहजा कई बार उनके संवादों से फिसल गया है। राजेश शर्मा और नमित दास ने भी अपने किरदारों को कैरीकेचर होने से बचाते हुए इंटरेस्ट बनाए रखा है। फिल्म के अंतिम दृश्यों में आया कलाकार अपने किरदार के अनुरूप प्रभावशाली नहीं है। राजकुमार गुप्ता ने दैनंदिन जीवन में हास्य चुना है। इस फिल्म की कॉमेडी आनी वास्तविकता और यथार्थपूर्ण चित्रण से ब्लैक कॉमेडी की ओर सरकती दिखती है। कुछ प्रसंगों में संवाद और दृश्यों की कसावट का अभाव खलता है। फिर भी राजकुमार गुप्ता ने जिस संजीदगी और नवीनता के साथ किरदारों को गढ़ा और रचा है, वे इन कमियों को ढक देते हैं। इसमें उन्हें इमरान हाशमी और विद्या बालन से मदद मिलती है। फिल्म में गीत-संगीत का उपयोग नहीं के बराबर है। फिल्म की गति बनाए रखने में पाश्‌र्र्व संगीत का योगदान है। अवधि-137 मिनट *** 1/2 साढ़े तीन स्टार -अजय ब्रह्मात्मजमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
मूवी रिव्यू: शॉर्टकट रोमियो (2 स्टार),2.5,"मुंबई। सुसी गणेश ने अपनी तमिल फिल्म 'थिरूट्टु पायले' को हिंदी में 'शॉर्टकट रोमिया' टायटल के साथ पेश किया है। बताया जा रहा है कि उन्होंने फिल्म में कुछ नए दृश्य जोड़े हैं और इसका स्केल बढ़ा दिया है। फिल्म की कहानी केन्या जाती है और वहां के वन्यजीवों का भी दर्शन कराती है। तमिल में यह फिल्म हिट रही थी, मगर हिंदी में इसे दर्शकों की पसंद बनने के आसार कम हैं।  एक तो फिल्म के सारे किरदार निगेटिव शेड के हैं। फिल्म के नायक सूरज के मामा के अलावा किसी में भी अच्छाई नजर नहीं आती। सभी किसी न किसी प्रपंच में लगे हुए हैं। शांतचित्त दिखने वाला किरदार तक अंत मे खूंखार नजर आता है। जल्दी से अमीर बनने की ख्वाहिश के साथ सूरज ब्लैकमेलिंग की दुनिया में घुस जाता है। सूरज (नील नितिन मुकेश) और मोनिका (अमीषा पटेल) के बीच एक-दूसरे को मात देने की चालें चली जाती हैं। सूरज शातिर और बदमाश है। वह प्रेम और रिश्तों में यकीन नहीं करता। अपनी चालबाजी के दौरान ही उसकी मुलाकात शेरी उर्फ राधिका से हो जाती है। राधिका का एक चुंबन उसे सच्चे प्रेम का एहसास दिला देता है। राधिका की शर्त पर वह सब कुछ छोड़ कर सामान्य जिंदगी में प्रवेश करना चाहता है, लेकिन तब तक देर हो चुकी होती। हिंदी फिल्मों ने हमें बताया है कि बुरे काम का बुरा नतीजा होता है। हम सूरज को ऐसे ही बुरे नतीजे का शिकार होते देखते हैं।  फिल्म में दृश्यों और एक्शन के दोहराव हैं। फिल्म ऊब पैदा करने तक दृश्यों को बढ़ाती चलती है। पता नहीं चलता कि यह निर्देशक की अयोग्यता है या उनका चरम विश्वास..लेकिन फिल्म के प्रति रुचि नहीं बनी रहती। नील नितिन मुकेश फिल्म के केंद्र में हैं। उन्हें पर्याप्त दृश्य मिले हैं एक्शन और इमोशन के..जिन्हें वे स्टायल की बलि चढ़ा देते हैं। कुछ अभिनेता स्टायल को ही एक्टिंग समझने की गलती कर बैठते हैं। पर अभिनेता से अधिक दोषी लेखक और निर्देशक है, जो शूटिंग के समय उन्हें सचेत नहीं करते।  'शॉर्टकट रोमियो' एक ऊबाऊ फिल्म है। अमीषा पटेल, नील नितिन मुकेश, बंटी ग्रेटाल और राजेश श्रृंगारपुरे चारों मुख्य अभिनेताओं ने निराश किया है। पूजा गुप्ता ठीक हैं, मगर उन्हें सीमित दृश्य ही मिले हैं। फिल्म अनावश्यक रूप से लंबी है। एक्शन दृश्यों की डिटेलिंग से कानों में हथौड़े चलने लगते हैं। पता नहीं चलता, लेकिन फिल्म के प्रति बेरूखी बढ़ती जाती है। आखिरकार हम ठगे महसूस करते हैं।  अवधि-147 मिनट ** दो स्टार -अजय ब्रह्मात्मजमोबाइल पर ताजा खबरें, फोटो, वीडियो व लाइव स्कोर देखने के लिए जाएं m.jagran.com पर"
